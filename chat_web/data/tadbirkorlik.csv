Number,Title,Context,Link
1,Tadbirkorlar uchun teng sharoitlar va adolatli raqobat muhitini ta’minlash bo‘yicha navbatdagi chora-tadbirlar to‘g‘risida,"O‘zbekiston Respublikasi Prezidentining joriy yil 20-dekabr kuni yetakchi tadbirkorlar bilan o‘tkazilgan muloqoti doirasida bildirilgan taklif va tashabbuslarni amalga oshirish, tadbirkorlikni har tomonlama qo‘llab-quvvatlash, bozorda teng sharoitlar va adolatli raqobat muhitini ta’minlash, shuningdek, yashirin iqtisodiyot ulushini qisqartirish maqsadida:
1. Qo‘shilgan qiymat solig‘i va foyda solig‘i stavkalari 2028-yil 1-yanvarga qadar oshirilmasligi belgilab qo‘yilsin.
Oldingi tahrirga qarang.
2. 2025-yil 1-yanvardan 2028-yil 1-yanvarga qadar tikuv-trikotaj, poyabzal va charm-attorlik sanoati yo‘nalishlarida ishlab chiqarish faoliyatini yuritayotgan va quyidagi barcha shartlarga bir vaqtning o‘zida javob beradigan tadbirkorlik subyektlari uchun foyda solig‘i stavkasi 2 foiz va ijtimoiy soliq stavkasi 1 foiz etib belgilansin:
1 000 tagacha ish o‘rniga ega korxonalarda jami xodimlar sonining kamida 15 foizi, 1 000 tadan ortiq ish o‘rniga ega korxonalarda jami xodimlar sonining kamida 10 foizi, biroq kamida 150 nafari Ijtimoiy himoya yagona reyestri yoki Kambag‘al oilalar reyestriga kiritilgan oilalarning a’zolaridan iborat bo‘lganda. Bunda xodim tegishli reyestrdan belgilangan tartibda chiqarilganidan keyin imtiyozning qo‘llanishi 6 oy davomida amal qiladi;
har oyda o‘rtacha ish haqi miqdori mehnatga haq to‘lashning eng kam miqdorining ikki baravaridan kam bo‘lmagan miqdorda hisoblanganda;
hisobot davrida to‘quv (trikotaj mato, ip-gazlama va paypoq mahsulotlari), tikuv-trikotaj, poyabzal yoki charm-attorlik mahsulotlarini realizatsiya qilishdan tushgan umumiy tushumi jami tovarlarni (xizmatlarni) realizatsiya qilishdan olingan daromadning kamida 90 foizini tashkil etganda.
Ushbu bandda belgilangan imtiyozlardan foydalanish uchun barcha shartlarning bir vaqtda bajarilganligi soliq organlari tomonidan inson omilisiz avtomatik tarzda hisobot choragi yakunlari bo‘yicha keyingi oyning 25-sanasiga qadar aniqlanadi.
Bunda mazkur shartlar tegishli chorakning har bir oyida bajarilganda, soliq imtiyozi ushbu chorak uchun qo‘llaniladi.
Tadbirkorlik subyektlari tomonidan ushbu bandda belgilangan soliq imtiyozlaridan foydalanilgandan so‘ng soliq hisobotlarini qayta taqdim etish orqali belgilangan shartlarga rioya etmaganlik holati aniqlanganda, soliq imtiyozi bekor qilinib, soliqlar penya hisoblangan holda hisoblab chiqariladi va budjetga undiriladi.
(2-band O‘zbekiston Respublikasi Prezidentining 2025-yil 16-yanvardagi PF-6-sonli Farmoni tahririda — Qonunchilik ma’lumotlari milliy bazasi, 22.01.2025-y., 06/25/6/0058-son)
3. 2025-yil 1-apreldan boshlab daromadidan qat’i nazar, farmatsevtika mahsulotlari savdosi bilan shug‘ullanuvchi yoki tibbiy xizmat ko‘rsatuvchi yuridik shaxslar qo‘shilgan qiymat solig‘ini to‘lovchilar deb e’tirof etilsin.
Bunda realizatsiya qilingan tovarlar (xizmatlar) bo‘yicha berilgan onlayn nazorat-kassa texnikasi yoki virtual kassa cheklari, rasmiylashtirilgan elektron hisobvaraq-fakturalar hamda boshqa tashqi va ichki ma’lumotlar asosida soliq organlari tomonidan qo‘shilgan qiymat solig‘i bo‘yicha hisobotlar avtomatik tarzda shakllantirib borilishi nazarda tutilsin.
4. Iqtisodiyot va moliya vazirligi Soliq qo‘mitasi bilan birgalikda ikki oy muddatda Soliq kodeksiga mazkur Farmonning 2 va 3-bandlaridan kelib chiqadigan o‘zgartirish va qo‘shimchalarni kiritish bo‘yicha qonun loyihasini Vazirlar Mahkamasiga kiritsin.
5. Savdo-sanoat palatasi, Investitsiyalar, sanoat va savdo vazirligi, Iqtisodiyot va moliya vazirligi hamda Markaziy bankning Savdo-sanoat palatasi qoshida Tadbirkorlarga tashqi moliya bozorlariga chiqishga ko‘maklashish markazini (keyingi o‘rinlarda — Markaz) tashkil qilish to‘g‘risidagi taklifi qo‘llab-quvvatlansin. Bunda:
Markaz tadbirkorlik subyektlariga xalqaro moliya institutlari, xorijiy moliya tashkilotlari va boshqa kredit tashkilotlaridan davlat kafolatisiz mablag‘lar jalb qilish bo‘yicha konsalting xizmatlar ko‘rsatadi;
Markazda har yili kamida 100 nafar tadbirkorlik subyektiga xizmat ko‘rsatiladi;
Markazni joylashtirish, saqlash, xorijiy va mahalliy mutaxassislarni jalb qilish va Markaz faoliyati bilan bog‘liq boshqa xarajatlar Savdo-sanoat palatasining Tarmoqlarni qo‘llab-quvvatlash jamg‘armasi hisobidan amalga oshiriladi.
Investitsiyalar, sanoat va savdo vazirligi, Iqtisodiyot va moliya vazirligi hamda Markaziy bank Markaz faoliyatini samarali yo‘lga qo‘yish uchun yaqindan amaliy yordam ko‘rsatib borsin.
6. Tiklanish va taraqqiyot jamg‘armasi 2025-yilda aylanma mablag‘larini to‘ldirishga ajratiladigan kreditlar uchun “Savdoni rivojlantirish kompaniyasi” AJga (keyingi o‘rinlarda — Kompaniya) uning talabnomasiga asosan 5 yil muddatga 2028-yil 1-yanvardan qaytarish sharti bilan 2 foiz stavkada 100 million AQSh dollari miqdorida qo‘shimcha mablag‘ ajratsin.
7. Belgilansinki, Kompaniya tomonidan:
qishloq xo‘jaligi, sanoat va savdo korxonalarining aylanma mablag‘larini to‘ldirish uchun ajratiladigan kreditlarni moliyalashtirishga tijorat banklariga moliyaviy resurslar ajratiladi;
tijorat banklarining aylanma mablag‘larini to‘ldirishga ajratiladigan kreditlar uchun kredit summasining 50 foizigacha (50 foizi ham kiradi), biroq 10 milliard so‘mdan oshmagan miqdorda kafillik taqdim etiladi;
taqdim etiladigan kafillik bo‘yicha yuzaga keladigan majburiyatlarni bajarish uchun Kompaniya mablag‘lari hisobidan 50 million AQSh dollari miqdorida depozit mablag‘lari shakllantiriladi. Bunda Kompaniya tomonidan taqdim etiladigan kafilliklarning maksimal miqdori shakllangan depozit mablag‘lari miqdoridan oshmasligi kerak.
8. Savdo-sanoat palatasi hamda Investitsiyalar, sanoat va savdo vazirligining tadbirkorlik subyektlariga 2025-yil 1-yanvardan qishloq xo‘jaligi mahsulotlarini kalibrovka qilish va maxsus idishlarda qadoqlash loyihalari hamda aylanma mablag‘larini to‘ldirish uchun Kompaniya resurslari hisobidan milliy valyutada revolver kreditlarni tijorat banklari orqali ajratish to‘g‘risidagi taklifiga rozilik berilsin.
9. Bosh vazir o‘rinbosari J.A. Xodjayev:
Savdo-sanoat palatasi takliflariga ko‘ra bir oy muddatda Kompaniya tomonidan tadbirkorlik subyektlariga tijorat banklari kreditlari uchun kafillik taqdim etish tartibini, shuningdek, sanoat, qishloq xo‘jaligi va oziq-ovqat mahsulotlarini yetishtiruvchi, ishlab chiqaruvchi tadbirkorlik subyektlariga taqdim etiladigan moliyaviy qo‘llab-quvvatlash shartlarini tasdiqlasin. Bunda Kompaniya tomonidan moliyaviy resurslar ajratish tartibotlarini soddalashtirish nazarda tutilsin;
Savdoga ko‘maklashish jamg‘armasi mablag‘laridan foydalanish yo‘nalishlarini belgilab borsin. Bunda Savdoga ko‘maklashish jamg‘armasi mablag‘larini shakllantirish uchun ajratilgan budjet mablag‘lari hisobidan yillik 2 foiz stavkada Kompaniyaga aylanma mablag‘ni to‘ldirishga kreditlar uchun resurslar berish maqsadlariga har beshinchi yilda qaytarish sharti bilan budjet ssudasi ajratish tizimi yo‘lga qo‘yilsin.
10. 2025-yil 1-yanvardan boshlab:
Oldingi tahrirga qarang.
O‘zbekiston Respublikasining bojxona chegarasidan olib chiqiladigan har bir kilogramm paxta ip-kalavasi (TIF TN kodlari 5205-5207, bo‘yalgan ip-kalava bundan mustasno) uchun yig‘im uning eksport shartnomasiga asosan invoysda (hisob-fakturada) ko‘rsatilgan narxidan (faktura qiymatidan) 2 foiz miqdorda, biroq 0,05 AQSh dollaridan ko‘p bo‘lmagan miqdorda o‘rnatilsin;
(10-bandning ikkinchi xatboshisi O‘zbekiston Respublikasi Prezidentining 2025-yil 16-yanvardagi PF-6-sonli Farmoni tahririda — Qonunchilik ma’lumotlari milliy bazasi, 22.01.2025-y., 06/25/6/0058-son)
Oldingi tahrirga qarang.
O‘zbekiston Respublikasining bojxona chegarasidan olib chiqiladigan har bir kilogramm trikotaj mato (TIF TN kodlari 6001 — 6004 va 6006, bo‘yalgan trikotaj mato bundan mustasno) uchun yig‘im uning eksport shartnomasiga asosan invoysda (hisob-fakturada) ko‘rsatilgan narxidan (faktura qiymatidan) 1 foiz miqdorda o‘rnatilsin.
(10-bandning uchinchi xatboshisi O‘zbekiston Respublikasi Prezidentining 2025-yil 16-yanvardagi PF-6-sonli Farmoni tahririda — Qonunchilik ma’lumotlari milliy bazasi, 22.01.2025-y., 06/25/6/0058-son)
11. O‘zbekiston Respublikasi Prezidenti huzuridagi Tadbirkorlikni qo‘llab-quvvatlash bo‘yicha jamoatchilik kengashining (keyingi o‘rinlarda — Jamoatchilik kengashi) quyidagi takliflari ma’qullansin:
a) Jamoatchilik kengashining tarkibini 1-ilovaga muvofiq yangilagan holda ekspert guruhlarni tashkil qilish;
b) Jamoatchilik kengashi va ekspert guruhlar yig‘ilishlarini oyiga kamida bir marotaba:
vakolatli organlar, jumladan, Iqtisodiyot va moliya vazirligi, Markaziy bank, Raqobatni rivojlantirish va iste’molchilar huquqlarini himoya qilish qo‘mitasi, Davlat aktivlarini boshqarish agentligi, Soliq qo‘mitasi, Bojxona qo‘mitasi rahbarlari;
Bosh vazir o‘rinbosarlari (J.A. Qo‘chqorov, J.A. Xodjayev) ishtirokida o‘tkazib borish;
v) Jamoatchilik kengashi yig‘ilishlarida ko‘tarilgan masalalar va ularning yechimi bo‘yicha takliflarni O‘zbekiston Respublikasi Prezidenti Administratsiyasi va Vazirlar Mahkamasiga kiritib borish.
12. Tadbirkorlik masalalari bilan ishlashning quyidagi tartibi joriy etilsin:
a) Bosh vazir o‘rinbosarlari, respublika va mahalliy ijro etuvchi hokimiyat organlari, Biznes-ombudsman, Savdo-sanoat palatasi hamda davlat ulushi 50 foizdan yuqori bo‘lgan tijorat banklari rahbarlari har oy grafik asosida:
mahallalarga chiqqan holda hamda tematik yondashuv asosida tadbirkorlik subyektlari bilan uchrashuvlar tashkil qiladi, tadbirkorlik faoliyatida yuzaga kelayotgan masalalar yuzasidan “yo‘l xaritalari”ni tasdiqlaydi va muammolar tezkorlik bilan hal etilishini ta’minlaydi;
yillik daromadi 1 trillion so‘mdan oshgan, 5 mingdan ortiq ish o‘rinlarini yaratgan hamda kamida 100 milliard so‘m soliq to‘layotgan yetakchi (“chempion”) tadbirkorlik subyektlari ro‘yxatini shakllantirgan holda ular masalalari bilan manzilli ishlashni tashkil qiladi hamda boshqa tadbirkorlik subyektlarini ushbu toifaga olib chiqish uchun shart-sharoitlar yaratish bo‘yicha takliflar ishlab chiqadi;
hal etilgan muammolar bo‘yicha yig‘ma ma’lumot hamda tizimli masalalar yechimi yuzasidan takliflarni O‘zbekiston Respublikasi Bosh vaziri va Jamoatchilik kengashiga taqdim etadi;
b) O‘zbekiston Respublikasi Bosh vaziri har chorakda:
rahbarlar, hududlar va yo‘nalishlar kesimida tadbirkorlik subyektlari bilan uchrashish grafigini tasdiqlaydi;
Jamoatchilik kengashi a’zolari va tadbirkorlik subyektlari bilan ochiq muloqot shaklida uchrashuvlar o‘tkazadi;
tadbirkorlik subyektlari masalalarini ko‘rib chiqish natijalari, shuningdek, murojaatlarda ko‘tarilgan tizimli muammolarning yechimiga qaratilgan taklif va tashabbuslar to‘g‘risida O‘zbekiston Respublikasi Prezidentini xabardor qiladi.
13. Savdo-sanoat palatasi Raqamli texnologiyalar vazirligi bilan birgalikda bir oy muddatda “Tadbirkorlar bilan ochiq muloqot” elektron platformasini (keyingi o‘rinlarda — platforma) doimiy ravishda ishlash rejimiga o‘tkazsin.
Belgilansinki:
ushbu Farmonning 12-bandiga muvofiq tadbirkorlik subyektlari bilan uchrashuvlarda ko‘tarilgan murojaatlar platformaga kiritiladi, vakolatli organlar tomonidan o‘rnatilgan tartibda ko‘rib chiqiladi;
Biznes-ombudsman platformaga kiritilgan murojaatlarni ko‘rib chiqish tartibi va muddatiga rioya etish ustidan nazorat o‘rnatadi hamda qonunbuzilish holatlari bo‘yicha tegishli ta’sir choralarini qo‘llaydi.
14. Tadbirkorlik subyektlari tashabbuslarini amalga oshirish bo‘yicha “yo‘l xaritasi” 2-ilovaga muvofiq tasdiqlansin.
15. Hisob palatasi tegishli vazirlik va tashkilotlarni jalb qilgan holda Kompaniya mablag‘lari hisobidan beriladigan moliyaviy qo‘llab-quvvatlash hajmining ishlab chiqarish va eksport hajmining oshishi, ish o‘rinlarining yaratilishi, soliq tushumlari va bank aylanmasining ko‘payishi nuqtai nazaridan samaradorligini tahlil qilib, har yarim yilda O‘zbekiston Respublikasi Prezidenti Administratsiyasi va Vazirlar Mahkamasiga axborot kiritib borsin.
16. O‘zbekiston Respublikasi Prezidentining ayrim hujjatlariga 3-ilovaga muvofiq o‘zgartirish va qo‘shimchalar kiritilsin.
17. Iqtisodiyot va moliya vazirligi Savdo-sanoat palatasi hamda manfaatdor vazirlik va idoralar bilan birgalikda ikki oy muddatda qonunchilik hujjatlariga ushbu Farmondan kelib chiqadigan o‘zgartirish va qo‘shimchalar to‘g‘risida Vazirlar Mahkamasiga takliflar kiritsin.
18. Mazkur Farmonning ijrosini samarali tashkil qilishga mas’ul va shaxsiy javobgar etib Bosh vazir o‘rinbosarlari J.A. Qo‘chqorov va J.A. Xodjayev belgilansin.
Farmon ijrosini har oyda muhokama qilib borish, ijro uchun mas’ul idoralar faoliyatini muvofiqlashtirish va nazorat qilish O‘zbekiston Respublikasi Bosh vaziri A.N. Aripov zimmasiga yuklansin.",https://www.lex.uz/uz/docs/-7283088
2,O‘zbekiston Respublikasi Vazirlar Mahkamasi huzuridagi Biznes va tadbirkorlik oliy maktabi faoliyatini samarali tashkil etish chora-tadbirlari to‘g‘risida,"O‘zbekiston Respublikasi Prezidentining “Iqtisodiy islohotlarni amalga oshirishda ilmiy yondashuvlarni kengaytirish va boshqaruv kadrlarini tayyorlash tizimini yanada takomillashtirish chora-tadbirlari to‘g‘risida” 2023-yil 4-apreldagi PQ-108-son qarori ijrosini ta’minlash maqsadida Vazirlar Mahkamasi qaror qiladi:
1. O‘zbekiston Respublikasi Prezidentining 2023-yil 4-apreldagi PQ-108-son qaroriga muvofiq Iqtisodiyot va moliya vazirligi huzuridagi Biznes va tadbirkorlik oliy maktabi negizida O‘zbekiston Respublikasi Vazirlar Mahkamasi huzuridagi Biznes va tadbirkorlik oliy maktabi (keyingi o‘rinlarda — Oliy maktab) tashkil etilganligi ma’lumot uchun qabul qilinsin.
2. Belgilansinki:
Oliy maktab “Biznesni boshqarish (MBA)”, korporativ va loyiha boshqaruvi, shuningdek, biznes va tadbirkorlik sohalari uchun magistratura mutaxassisliklari bo‘yicha kadrlar tayyorlanadigan tayanch davlat oliy ta’lim muassasasi hisoblanadi;
Oliy maktabda ta’lim jarayoni davlat granti va to‘lov-kontrakt asosida kunduzgi, sirtqi, kechki va masofaviy ta’lim shakllari bo‘yicha o‘zbek, rus, ingliz tillarida amalga oshiriladi hamda o‘qishni muvaffaqiyatli tamomlagan bitiruvchilarga davlat namunasidagi diplom beriladi;
Oliy maktab tinglovchilari — davlat organlari va muassasalari, budjet tashkilotlari, davlat korxonalari, ustav fondida (ustav kapitalida) davlat ulushi 50 foiz va undan ortiq bo‘lgan yuridik shaxslar hamda ustav fondida (ustav kapitalida) ushbu tashkilotlarning ulushi 50 foiz va undan ortiq bo‘lgan yuridik shaxslar xodimlarining asosiy ish joyidagi lavozimi va o‘rtacha oylik ish haqi o‘qishning butun davri uchun saqlab qolinadi;
Oliy maktab O‘zbekiston Respublikasi Iqtisodiyot va moliya vazirligi huzuridagi Biznes va tadbirkorlik oliy maktabining barcha huquqlari, majburiyatlari hamda tuzilgan shartnomalari bo‘yicha huquqiy vorisi hisoblanadi.
3. O‘zbekiston Respublikasi Vazirlar Mahkamasi huzuridagi Biznes va tadbirkorlik oliy maktabining vasiylik kengashi 1-ilovaga muvofiq tarkibda tuzilsin.
4. Quyidagilar Vasiylik kengashining asosiy vazifalari etib belgilansin:
Oliy maktab hamda uning hududiy filiallari faoliyatini umumiy nazorat qilish va muvofiqlashtirish;
xo‘jalik va moliyaviy hisobotlarning to‘g‘riligini tekshirish va nazorat qilish uchun Taftish komissiyasini tuzish;
xorijiy davlatlarning oliy ta’lim tashkilotlari bilan aloqa o‘rnatish, homiylik xayriyalari va grantlarni jalb etishga ko‘maklashish;
moddiy-texnik, o‘quv-metodik bazani takomillashtirish, binolar va hududiy filiallar infratuzilmasini rivojlantirish bo‘yicha takliflar ishlab chiqish;
Oliy maktabda iqtisodiyotning turli tarmoqlari uchun dolzarb bo‘lgan yangi mutaxassisliklar bo‘yicha kadrlarni tayyorlash, qayta tayyorlash va ularning malakasini oshirishni tashkil etish bo‘yicha takliflar ishlab chiqish.
5. Quyidagilar:
O‘zbekiston Respublikasi Vazirlar Mahkamasi huzuridagi Biznes va tadbirkorlik oliy maktabi to‘g‘risidagi nizom 2-ilovaga muvofiq;
O‘zbekiston Respublikasi Vazirlar Mahkamasi huzuridagi Biznes va tadbirkorlik oliy maktabi magistraturasiga o‘qishga qabul qilishni tashkil etish tartibi to‘g‘risidagi nizom 3-ilovaga muvofiq tasdiqlansin.
6. Quyidagilar Oliy maktab faoliyatini moliyalashtirish manbalari etib belgilansin:
Davlat budjeti mablag‘lari;
to‘lov-kontrakt asosida o‘qitishdan tushadigan mablag‘lar;
asosiy faoliyatdan va pulli xizmatlar ko‘rsatishdan, shu jumladan, o‘quv kurslari va seminarlarni tashkil etish, adabiyot materiallarini chop etishdan tushadigan tushumlar;
xo‘jalik, ilmiy-tadqiqot va innovatsion faoliyatdan, startap loyihalarini amalga oshirishdan olinadigan mablag‘lar;
vaqtincha bo‘sh turgan mablag‘larni belgilangan tartibda tijorat banklari depozitlariga joylashtirishdan va moliya bozorining boshqa vositalaridan olinadigan daromadlar;
xalqaro tashkilotlarning grantlari va texnik ko‘maklari;
jismoniy va yuridik shaxslarning homiylik xayriyalari;
qonunchilik hujjatlarida taqiqlanmagan boshqa manbalar.
7. Oliy maktab Iqtisodiyot va moliya vazirligi bilan birgalikda bir oy muddatda Oliy maktabning budjetdan tashqari Rivojlantirish va moddiy rag‘batlantirish jamg‘armasi (keyingi o‘rinlarda — Jamg‘arma) mablag‘larini shakllantirish va sarflash tartibi to‘g‘risidagi nizomni ishlab chiqsin va tasdiqlasin.
8. Iqtisodiyot va moliya vazirligi Oliy maktabning moddiy-texnik vositalarining eskirish darajasini inobatga olib, o‘quv va axborot-kutubxona fondi va moddiy-texnik bazasini yangilash xarajatlarini budjet mablag‘lari hamda Jamg‘arma hisobidan belgilangan tartibda moliyalashtirsin.
9. Qoraqalpog‘iston Respublikasi Vazirlar Kengashi, viloyatlar va Toshkent shahar hokimliklari:
a) bir oy muddatda Oliy maktabning hududiy filiallarini aholi va tadbirkorlik subyektlari uchun o‘quv kurslarini tashkil etishda foydalaniladigan davlat mulki bo‘lgan bino va xonalarga tekin foydalanish huquqi asosida joylashtirish choralarini ko‘rsin;
b) doimiy ravishda Oliy maktabning hududiy filiallariga mahallada tadbirkorlikni rivojlantirish, aholi bandligini ta’minlash va kambag‘allikni qisqartirish masalalari bo‘yicha tuman (shahar) hokimi yordamchilari uchun malaka oshirish kurslarini, shuningdek, aholi va tadbirkorlar uchun moliyaviy savodxonlik darajasini oshirish hamda tadbirkorlik faoliyati asoslari va ko‘nikmalari bo‘yicha o‘quv kurslarini tashkil etishda ko‘maklashsin;
v) barcha darajadagi hokim o‘rinbosarlarining malakasini oshirish ishlarini tizimli tashkil etish maqsadida:
har yili 20-fevralga qadar O‘zbekiston Respublikasi Prezidenti huzuridagi Davlat xizmatini rivojlantirish agentligi bilan birgalikda tashkil etiladigan qisqa muddatli malaka oshirish o‘quv kurslarida ishtirok etish uchun hokim o‘rinbosarlarining tarkibi tasdiqlangan ro‘yxat va reja-jadvallar asosida Oliy maktabga taqdim etilishini ta’minlasin;
qisqa muddatli malaka oshirish o‘quv kurslarining o‘quv dasturlari va o‘tkaziladigan mavzuga oid seminarlarni takomillashtirishga qaratilgan takliflarni Oliy maktabga taqdim etib borsin.
10. Davlat aktivlarini boshqarish agentligi Iqtisodiyot va moliya vazirligi bilan birgalikda bir oy muddatda o‘quv jarayonini tashkil etish uchun Oliy maktabga qo‘shimcha bino ajratish to‘g‘risida Vazirlar Mahkamasiga taklif kiritsin.
11. Oliy ta’lim, fan va innovatsiyalar vazirligi hamda Alisher Navoiy nomidagi O‘zbekiston Milliy kutubxonasi bir oy muddatda Oliy maktab uchun quyidagilarni bepul ta’minlasin:
O‘zbekiston Respublikasi oliy ta’lim muassasalarining yagona elektron kutubxona platformasiga (unilibrary.uz) ulanish, undagi axborot-ta’lim resurslaridan foydalanish;
Oliy maktab va uning hududiy filiallarini Alisher Navoiy nomidagi O‘zbekiston Milliy kutubxonasining axborot-kutubxona fondlari hamda yetakchi xorijiy litsenziyalangan elektron axborot-kutubxona resurslari fondlariga ulash.
12. Oliy maktab quyidagi jo‘natmalar reyestriga kiritilsin:
vazirlik va idoralarning statistika ma’lumotlari;
O‘zbekiston Respublikasi Prezidenti Administratsiyasi huzuridagi Iqtisodiy tadqiqotlar va islohotlar markazi, Vazirlar Mahkamasi huzuridagi Makroiqtisodiyot va mintaqaviy tadqiqotlar instituti hamda Iqtisodiyot va moliya vazirligi huzuridagi Budjet va soliq tadqiqotlari institutining xorijiy matbuot va tahliliy hisobotlari (materiallari) sharhlari;
O‘zbekiston Respublikasi Prezidenti huzuridagi Statistika agentligi, Markaziy bank, boshqa vazirlik va idoralarning statistika ma’lumotlari byulletenlari.
13. O‘zbekiston Respublikasi Hukumatining 4-ilovaga muvofiq ayrim qarorlari o‘z kuchini yo‘qotgan deb hisoblansin.
14. Mazkur qarorning bajarilishini nazorat qilish O‘zbekiston Respublikasi Bosh vazirining o‘rinbosari — iqtisodiyot va moliya vaziri J.A. Qo‘chqorov zimmasiga yuklansin.",https://www.lex.uz/uz/docs/-7285847
3,Hududlarda yuqori iqtisodiy o‘sish va aholi bandligini ta’minlashning yangi tizimini yo‘lga qo‘yish hamda bu borada mahalliy hokimliklarning roli va mas’uliyatini oshirish chora-tadbirlari to‘g‘risida,"Hududlarni kompleks rivojlantirish, yuqori iqtisodiy o‘sishga erishish, biznes muhitini yanada yaxshilash, o‘sish nuqtalarini ishga solish, yashil tamoyil va yondashuvlarni keng joriy etish orqali aholi bandligini ta’minlash va daromadlarini oshirish borasida mahalliy hokimliklar mas’uliyati va hisobdorligini oshirish hamda ularning tashabbuskorligi, islohot va o‘zgarishlarga “egalik qilish” rolini kuchaytirishga qaratilgan tizimni joriy etish maqsadida:
1. 2025-yilda respublika va hududlar kesimida iqtisodiy o‘sish, ishsizlik hamda kambag‘allik darajasini pasaytirish bo‘yicha maqsadli ko‘rsatkichlar 1-ilovaga muvofiq tasdiqlansin.
2. Shunday tartib o‘rnatilsinki, unga ko‘ra tegishlicha Qoraqalpog‘iston Respublikasi Jo‘qorg‘i Kengesi, xalq deputatlari viloyatlar va Toshkent shahar hamda tuman va shaharlar kengashlari tomonidan hududlarni kompleks ijtimoiy-iqtisodiy rivojlantirish yillik dasturi (keyingi o‘rinlarda — Dastur) mahalliy budjet parametrlari bilan birga belgilangan muddatlarda tasdiqlanadi. Bunda 2025-yil uchun dasturlar, istisno tariqasida, 2025-yil 1-fevralgacha tasdiqlanadi.
Dastur asosida “O‘zbekiston — 2030” strategiyasi doirasida yalpi hududiy mahsulot hajmi 6-7 foiz miqdorda o‘sishini ta’minlashga qaratilgan hududning tabiiy geografik joylashuvi, ixtisoslashuvi, mehnat resurslari hamda infratuzilmaviy imkoniyatlarini inobatga olgan holda sanoat, qishloq xo‘jaligi, eksport, investitsiyalar, qurilish, xizmat ko‘rsatish va boshqa tarmoqlar bo‘yicha kichik dasturlar ishlab chiqiladi va 2-ilovadagi yo‘nalishlarga muvofiq tasdiqlanadi.
3. Vazirlar Mahkamasi tegishli vazirlik va idoralar bilan birgalikda 10 kun muddatda hududlarni kompleks ijtimoiy-iqtisodiy rivojlantirish yillik dasturida nazarda tutiladigan kichik dasturlarni ishlab chiqish uslubiyotini mahalliy hokimliklarga yetkazsin.
Bunda hududlarning tabiiy geografik joylashuvi, demografik ko‘rsatkichlari, xomashyo bazasi, ixtisoslashuvi, infratuzilmaviy imkoniyatlari, urbanizatsiya va aglomeratsiya jarayonlari, zaxiralari, yirik investitsiya loyihalari, resurslardan samarali foydalanishning asosiy yo‘nalishlari hamda tadbirkorlarning tashqi bozorlarga chiqish imkoniyatlarini kengaytirish inobatga olinsin.
4. Tuman (shahar) mahalliy budjetlarining xarajatlarini bosqichma-bosqich to‘liq o‘z daromadlari va ichki manbalar hisobidan qoplashga erishish maqsadida Oliy Majlis Senati va Vazirlar Mahkamasining mahalliy davlat hokimiyati organlariga quyidagi moliyaviy imkoniyat va vakolatlar berish to‘g‘risidagi taklifiga rozilik berilsin:
a) 2025-yil 1-yanvardan aylanmadan olinadigan soliq, yuridik shaxslarning mol-mulkiga solinadigan soliq, yuridik shaxslardan olinadigan yer solig‘i, davlat aktivlarini ijaraga berishdan tushumlarni to‘liq hajmda hamda jismoniy shaxslardan olinadigan daromad solig‘i tushumlarining kamida 50 foiz qismini tuman (shahar)lar budjetlariga o‘tkazish (yirik soliq to‘lovchilar tomonidan to‘lanadigan soliqlar hamda daromadlari xarajatlaridan ko‘p bo‘lgan tuman (shahar)lar bundan mustasno);
b) mahalliy davlat hokimiyati organlariga tegishli bo‘lgan aksiyalar (ulushlar)ni sotishdan tushgan mablag‘larning (qonunchilikka muvofiq chegiriladigan xarajatlardan tashqari) 90 foizi Qoraqalpog‘iston Respublikasining respublika budjetiga, viloyatlarning viloyat budjetiga va Toshkent shahrining shahar budjetiga hamda obyekt joylashgan tuman (shahar) budjetiga teng ulushlarda taqsimlanadi;
v) mahalliy davlat hokimiyati organlarining budjet daromadlarining qo‘shimcha zaxiralarini aniqlash va undirish bo‘yicha manfaatdorligini oshirish maqsadida 2025-yildan boshlab:
Qoraqalpog‘iston Respublikasi Jo‘qorg‘i Kengesi, xalq deputatlari viloyatlar va Toshkent shahar kengashlariga:
tuman (shahar)larning iqtisodiy rivojlanish darajasidan kelib chiqib, yakka tartibdagi tadbirkorlar uchun jismoniy shaxslardan olinadigan daromad solig‘ining eng kam va eng yuqori qat’iy belgilangan stavkalari doirasida tuman (shahar)lar kesimida yakka tartibdagi tadbirkorlarga qat’iy soliq stavkalari miqdorini belgilash;
soliq solish maqsadida qo‘llanadigan ko‘chmas mulk ijara qiymatining 1 metr kvadrat uchun o‘rnatilgan minimal miqdorlariga nisbatan tuman (shahar)lar kesimida 2 barobargacha oshiruvchi koeffitsiyent, xususan, Toshkent shahrida ushbu oshiruvchi koeffitsiyentni yer solig‘i kabi zonalar kesimida qo‘llash;
xalq deputatlari tuman (shahar)lar kengashlariga:
suv resurslaridan foydalanganlik uchun soliq stavkalariga 0,7 barobardan 1,5 barobargacha kamaytiruvchi yoki oshiruvchi koeffitsiyent qo‘llash (qishloq xo‘jaligi, elektr stansiyalari, kommunal xizmat ko‘rsatish korxonalari va ro‘yxati O‘zbekiston Respublikasi Prezidenti qarori bilan tasdiqlanadigan yirik soliq to‘lovchilar bundan mustasno);
noruda qurilish materiallari bo‘yicha (sement ishlab chiqarishga mo‘ljallangan ohaktoshdan tashqari) yer qa’ridan foydalanganlik uchun soliqning qat’iy belgilangan stavkalariga 1,3 barobargacha oshiruvchi koeffitsiyent belgilash vakolatlarini berish;
g) Qoraqalpog‘iston Respublikasi Vazirlar Kengashi Raisi va viloyatlar hokimlariga Tadbirkorlik infratuzilmasini rivojlantirish jamg‘armasi mablag‘larini drayver loyihalarni amalga oshirish hamda yangi yer uchastkalarini elektron onlayn auksion savdolariga chiqarish uchun ularni zarur tashqi muhandislik-kommunikatsiya tarmoqlari bilan ta’minlashga yo‘naltirishga ruxsat berish.
5. Qoraqalpog‘iston Respublikasi Vazirlar Kengashi, viloyatlar va Toshkent shahri hamda tuman (shahar) hokimliklariga tadbirkorlik subyektlari uchun shart-sharoitlar yaratish va aholini tadbirkorlikka jalb qilish yo‘nalishida quyidagi vakolatlar berilsin:
a) 2025-yil 1-martdan boshlab hududi 10 ming metr kvadratdan, baholangan qiymati 5 ming BHMdan oshmagan hamda 6 oy davomida sotilmagan mahalliy davlat hokimiyati organlariga tegishli ko‘chmas mulk obyektlarini (Toshkent shahri tumanlari va viloyat markazlari bundan mustasno) ikki yil ichida yangi loyihani ishga tushirish va ish o‘rinlari yaratish sharti bilan:
tadbirkorlik subyektlariga to‘g‘ridan-to‘g‘ri 10 yil muddatga ijaraga berish hamda davlat mulki uchun 4 yil davomida uzluksiz ijara to‘lovlarini amalga oshirgan va ijara shartnomasi shartlarini bajargan tadbirkorga xususiylashtirish yoki baholangan qiymatda to‘g‘ridan-to‘g‘ri sotish;
xalqaro tan olingan xorijiy til va malaka sertifikatlarini olishga o‘qitadigan mahalliy hamda xorijiy mutaxassislar yoki tashkilotlarga dastlabki birinchi yili ijara to‘lovi undirmasdan 5 yil muddatga keyinchalik uning muddatini uzaytirish sharti bilan ijaraga berish.
Davlat aktivlarini boshqarish agentligi, Iqtisodiyot va moliya vazirligi, Adliya vazirligi bir oy muddatda mahalliy hokimliklarga tegishli bo‘lgan ko‘chmas mulk obyektlarini to‘g‘ridan-to‘g‘ri ijaraga berish va sotish tartibini ishlab chiqib, Vazirlar Mahkamasiga kiritsin;
b) yer uchastkasiga bo‘lgan huquqlar Yer kodeksining 36-moddasida belgilangan tartibda bekor qilinganda, ushbu yer uchastkalarini davlat mulkidagi bo‘sh turgan yer sifatida davlat ro‘yxatidan o‘tkazish to‘g‘risida qaror qabul qilish.
6. Iqtisodiyot va moliya vazirligi bir oy muddatda 3-ilovaga muvofiq tuman (shahar)larni jadal kompleks rivojlantirish dasturi loyihalarini Vazirlar Mahkamasiga kiritsin.
Qoraqalpog‘iston Respublikasi Vazirlar Kengashi, viloyatlar va Toshkent shahri hokimliklari bir oy muddatda har bir tuman va shaharda hududning iqtisodiy o‘sishiga turtki beruvchi sanoat, qishloq xo‘jaligi hamda xizmat ko‘rsatish yo‘nalishlarida 2025-yilga mo‘ljallangan kamida 5 tadan drayver loyihalarning manzilli ro‘yxatini Iqtisodiyot va moliya vazirligi bilan kelishilgan holda tasdiqlasin.
Bunda dasturlar va drayver loyihalarning amalga oshirilishini qo‘llab-quvvatlash bilan bog‘liq xarajatlar uchun Davlat budjeti parametrlarida mablag‘lar alohida satrda aks ettiriladi hamda tuman (shahar) kengashlari qarorlari asosida ishlatiladi.
7. Tuman (shahar)lar hokimliklariga quyidagi yo‘nalishlarda ma’muriy vakolatlar berilsin:
a) davlat boshqaruvi organlari va tadbirkorlik subyektlari o‘rtasida “doimiy aloqa” tizimini yaratish maqsadida tuman (shahar)larda Tadbirkorlar jamoatchilik kengashini tuzish;
b) 2025-yil 1-yanvardan 4-ilovaga muvofiq vazirlik va idoralarning tuman (shahar) bo‘limlari rahbarlarini mas’ul vazirlik va idoralarning hududiy boshqarmalari bilan kelishilgan holda lavozimga tayinlash va lavozimidan ozod etish, shuningdek, tegishli mas’ullarga rag‘batlantirish yoki intizomiy javobgarlikka tortish choralarini ko‘rish;
v) 2025-yil 1-yanvardan 2026-yil 1-yanvarga qadar 3-ilovaga muvofiq ro‘yxat bo‘yicha tuman (shahar)larda huquqiy eksperiment tariqasida tuman (shahar) hokimligi faoliyatini “Aholi va tadbirkorlar manfaatlariga xizmat qilish” yangicha yondashuvi asosida tashkil etish.
Bunda tuman (shahar)ni ijtimoiy-iqtisodiy rivojlantirishning asosiy yo‘nalishlaridan kelib chiqib, vazirlik va idoralarning tuman (shahar) bo‘linmalari amaldagi shtat birliklari hisobiga hokimga to‘g‘ridan-to‘g‘ri hisobot beradigan va loyihani boshlab, yakuniga yetkazadigan malakali xodimlardan iborat loyiha ofislari tashkil etiladi.
Loyiha ofislarini tuzish va shtat birliklarini taqsimlash masalalari Vazirlar Mahkamasi hamda Iqtisodiyot va moliya vazirligi bilan kelishilgan holda amalga oshiriladi. Bunda Vazirlar Mahkamasi hamda Iqtisodiyot va moliya vazirligi tomonidan bir hafta muddatda xulosasi taqdim etiladi.
Loyiha ofislari tomonidan amaliyotga joriy etilgan loyihalar natijadorligidan kelib chiqib, tegishli vazirlik va idoralar tomonidan o‘zlarining budjetdan tashqari mablag‘lari hisobidan loyiha ofislariga jalb qilingan xodimlarni mehnatga haq to‘lashning eng kam miqdorining o‘n barobarigacha miqdorda bir martalik rag‘batlantirish choralarini ko‘rishga ruxsat beriladi.
8. Vazirlik va idoralar:
o‘zining tegishli kompleksiga kiruvchi tuman (shahar) hokimlarining o‘rinbosarlarini har yili kvota doirasida tajriba almashish, zamonaviy ish uslublarini o‘rgatish maqsadida vazirlik (idora)larning markaziy apparatiga jalb etish;
vazirlik (idora)larning zamonaviy bilim va ko‘nikmalarga ega bo‘lgan salohiyatli kadrlari (bo‘lim boshlig‘i va undan yuqori lavozimlar)ni rotatsiya asosida mas’ul lavozimlarga vaqtinchalik o‘tkazish tartibini joriy etsin.
Davlat xizmatini rivojlantirish agentligi Adliya vazirligi bilan birgalikda ikki oy muddatda ushbu tartibni joriy etish bo‘yicha qaror loyihasini Vazirlar Mahkamasiga kiritsin.
9. Iqtisodiyot va moliya vazirligi ikki oy muddatda Qoraqalpog‘iston Respublikasi Vazirlar Kengashi, viloyatlar va Toshkent shahri, tuman (shahar)lar hokimliklari xodimlarining mehnatiga haq to‘lash va ularni moddiy rag‘batlantirish miqdorini oshirish bo‘yicha O‘zbekiston Respublikasi Prezidentining Farmoni loyihasini kiritsin.
10. Mahalliy hokimiyat organlari faoliyatini takomillashtirish bo‘yicha qo‘shimcha chora-tadbirlar rejasi 5-ilovaga muvofiq tasdiqlansin.
11. Davlat xizmatini rivojlantirish agentligi, Iqtisodiyot va moliya vazirligi, Adliya vazirligi tegishli idoralar bilan birgalikda ikki oy muddatda hududlarni ijtimoiy-iqtisodiy rivojlantirish dasturlarini ishlab chiqish va amalga oshirish borasida mahalliy hokimliklar faoliyatini 10 ta asosiy yo‘nalishlarda hisobdorligini oshirish bo‘yicha “samaradorlik.uz” elektron platformasida baholash amaliyotini joriy etsin.
12. O‘zbekiston Respublikasi Prezidentining 2016-yil 22-dekabrdagi “Mahalliy ijroiya hokimiyati organlari faoliyatini yanada takomillashtirish to‘g‘risida”gi PQ-2691-son qaroriga 6-ilovaga muvofiq o‘zgartirish kiritilsin.
13. Farmon ijrosini muhokama qilib borish, ijro uchun mas’ul idoralar faoliyatini muvofiqlashtirish va nazorat qilish O‘zbekiston Respublikasi Bosh vaziri A.N. Aripov zimmasiga yuklansin.",https://www.lex.uz/uz/docs/-7271094
4,Raqamlashtirish sohasida eksport faoliyati bilan shug‘ullanuvchi korxonalarni qo‘llab-quvvatlashga doir qo‘shimcha chora-tadbirlar to‘g‘risida,"Mamlakatimizda dasturiy mahsulotlar ishlab chiqarish, raqamli texnologiyalardan foydalangan holda masofaviy hamda IT-xizmatlar ko‘rsatish sohasini jadal rivojlantirish, ushbu faoliyat bilan shug‘ullanuvchi korxonalarning eksport salohiyatini oshirish uchun qo‘shimcha sharoitlar yaratish, shuningdek, O‘zbekiston Respublikasi Prezidentining 2024-yil 21-fevraldagi “O‘zbekiston — 2030” strategiyasini “Yoshlar va biznesni qo‘llab-quvvatlash yili”da amalga oshirishga oid davlat dasturi to‘g‘risida”gi PF-37-son Farmoni bilan belgilangan vazifalar ijrosini ta’minlash maqsadida:
1. Belgilansinki, Dasturiy mahsulotlar va axborot texnologiyalari texnologik parki (keyingi o‘rinlarda — IT-park) rezidentlariga quyidagi qo‘shimcha faoliyat turlari bo‘yicha xizmat ko‘rsatishga ruxsat beriladi:
axborot texnologiyalari sohasida tashkil etiladigan ta’lim xizmati doirasida, ushbu xizmatdan yillik umumiy daromadining 40 foizidan oshmagan holda, ingliz tili bilan bir qatorda boshqa xorijiy tillarni ham o‘qitish;
Internet jahon axborot tarmog‘i orqali axborot xizmatlarini (biznes-jarayonlari autsorsingi) eksport qilish faoliyati doirasida, ushbu xizmatdan yillik umumiy daromadining 40 foizidan oshmagan holda, biznes-jarayonlar autsorsingi yo‘nalishi bo‘yicha ta’lim faoliyatini amalga oshirish;
Internet jahon axborot tarmog‘i orqali bilim jarayonlari autsorsingi (Knowledge Process Outsourcing) xizmatlarini xorijiy davlatlarga eksport qilish.
2. Raqamli texnologiyalar vazirligi, Iqtisodiyot va moliya vazirligi hamda Investitsiyalar, sanoat va savdo vazirligining quyidagi takliflariga rozilik berilsin:
a) 2025-yil 1-fevraldan boshlab 2030-yil 1-yanvarga qadar eksport xizmatlari hajmi kalendar yil davomida 10 million AQSh dollaridan oshgan IT-park rezidentlariga axborot texnologiyalari sohasidagi xizmatlarini (shu jumladan, royalti to‘lanadigan) ko‘rsatgan, O‘zbekiston Respublikasi bilan ikkiyoqlama soliqqa tortishning oldini olish to‘g‘risida bitim tuzilmagan davlatlarning yuridik shaxslarini ushbu kalendar yil yakuniga qadar foyda solig‘idan ozod etish;
b) 2025-yil 1-fevraldan boshlab 2040-yil 1-yanvarga qadar jami daromadi tarkibida eksporti hajmi 50 foizdan ortiq bo‘lgan IT-park rezidentlarining ta’sischilari (ishtirokchilari) — O‘zbekiston Respublikasi norezidentlari bo‘lgan jismoniy va yuridik shaxslarning dividendlar tarzidagi daromadlariga O‘zbekiston Respublikasining rezidentlari singari jismoniy shaxslardan olinadigan daromad solig‘i hamda foyda solig‘ining 5 foiz stavkasini tatbiq etish;
v) 2028-yil 1-yanvardan boshlab 2040-yil 1-yanvarga qadar quyidagi mezonlardan biriga to‘g‘ri keladigan IT-park rezidentlari uchun O‘zbekiston Respublikasi Prezidentining 2017-yil 30-iyundagi “Respublikada axborot texnologiyalari sohasini rivojlantirish uchun shart-sharoitlarni tubdan yaxshilash chora-tadbirlari to‘g‘risida”gi PF-5099-son Farmonida nazarda tutilgan soliq va bojxona imtiyozlarini uzaytirish (qo‘shilgan qiymat solig‘i bundan mustasno):
kalendar yil davomida jami daromadi tarkibida IT-park rezidentlari tomonidan amalga oshirishga ruxsat etilgan faoliyat turlari bo‘yicha eksporti hajmi 50 foizdan ortiq bo‘lgan yuridik shaxslar;
kalendar yil davomida o‘n sakkiz yoshdan oshgan bitiruvchilarining 50 foizdan ortiq qismi IT-park rezidenti bo‘lgan eksportchi korxonalarga ishga joylashgan IT-ta’lim xizmatlarini ko‘rsatuvchi yuridik shaxslar.
Iqtisodiyot va moliya vazirligi, Soliq qo‘mitasi hamda Raqamli texnologiyalar vazirligi mazkur banddan kelib chiqib, 2025-yil 1-yanvarga qadar Soliq kodeksiga o‘zgartirish va qo‘shimchalar kiritishni nazarda tutuvchi qonun loyihasini Vazirlar Mahkamasiga kiritsin.
3. Belgilab qo‘yilsinki, 2025-yil 1-yanvardan 2026-yil 1-yanvarga qadar tajriba-sinov tariqasida IT-park rezidentlariga quyidagi barcha shartlar bajarilgan hollarda korporativ bank kartalari orqali reklama xizmatlari uchun to‘lovlarni amalga oshirishga ruxsat etiladi:
100 milliondan ortiq auditoriyaga ega Internet jahon axborot tarmog‘idagi xorijiy axborot resurslari va tizimlari (shu jumladan, veb-saytlar, platformalararo resurslar, ijtimoiy tarmoqlar va messendjerlar) reklama xizmatlaridan foydalanilganda;
kalendar yil davomida eksport tushumlarining 10 foizi doirasida, biroq 100 ming AQSh dollaridan ko‘p bo‘lmagan miqdorda;
reklama xizmatlari bo‘yicha to‘lovlar haqidagi ma’lumotlar Tashqi savdo operatsiyalari yagona elektron axborot tizimiga kiritilgan taqdirda.
Belgilansinki, mazkur bandda nazarda tutilgan tajriba-sinov natijalari asosida korporativ bank kartalari orqali reklama xizmatlari uchun to‘lovlarning ruxsat etiladigan yuqori miqdorlari kelgusida Vazirlar Mahkamasining qarorlari asosida belgilab boriladi.
4. Raqamli texnologiyalar vazirligi, Oliy ta’lim, fan va innovatsiyalar vazirligining  2025-yil 1-apreldan boshlab oliy ta’lim muassasalarining axborot texnologiyalari sohasidagi fan nomzodi, falsafa doktori (PhD) yoki fan doktori (DSc) ilmiy darajasiga ega bo‘lgan xorijlik professor-o‘qituvchilari, shuningdek, IT-park rezidenti maqomini olgan yuridik shaxsning yakkaboshchilik asosidagi ijro etuvchi organi vazifasini amalga oshiruvchi jismoniy shaxs yoki kollegial ijro etuvchi organining raisi hamda ularning o‘rinbosarlariga ham “IT-visa” berish to‘g‘risidagi taklifiga rozilik berilsin.
5. Belgilansinki, raqamlashtirish sohasidagi eksport faoliyati bilan shug‘ullanuvchi shaxslar faoliyatini rivojlantirishning yaxlit tizimini yaratish maqsadida 2028-yil 1-yanvarga qadar Raqamli texnologiyalar sohasida o‘zini o‘zi band qilgan shaxslarni qo‘llab-quvvatlash dasturi amalga oshiriladi.
Bunda Dastur ishtirokchilariga IT-park rezidenti maqomi beriladi va ular tomonidan ko‘rsatilgan tegishli xizmatlar hajmidan kelib chiqib:
zamonaviy ofislar, kovorking markazlari, sport majmualari, tibbiyot va ta’lim xizmatlaridan foydalanish xarajatlarining bir qismi qoplab beriladi yoxud ular bo‘yicha hamkorlik dasturlari asosida chegirmalar taqdim etiladi;
hududlarda tashkil etilayotgan “IT-shaharcha”lar kovorking maydonlaridan bepul foydalanish imkoniyati yaratiladi hamda huquqiy maslahat xizmatlari ko‘rsatiladi;
professional ko‘nikmalarni rivojlantirish uchun xalqaro nufuzli platformalarda imtiyozli shartlarda ta’lim olish uchun sharoitlar yaratiladi;
tajriba almashish, ijtimoiy va biznes aloqalarni rivojlantirish maqsadida uchrashuv, forum va boshqa tadbirlar o‘tkazib boriladi.
6. Raqamli texnologiyalar sohasidagi xizmatlar eksportini oshirish va mamlakatimizga ushbu sohadagi xorijiy kompaniyalarni jalb qilish bo‘yicha chora-tadbirlar rejasi ilovaga muvofiq tasdiqlansin.
7. Shunday tartib o‘rnatilsinki, unga muvofiq:
a) quyidagilar Investitsiyalarni jalb qilish, sanoatni rivojlantirish va savdoni tartibga solish masalalari bo‘yicha Hukumat komissiyasi (J. Xodjayev) tomonidan Raqamli texnologiyalar vazirligi, Axborot va ommaviy kommunikatsiyalar agentligi hamda Raqobatni rivojlantirish va iste’molchilar huquqlarini himoya qilish qo‘mitasi takliflari asosida tasdiqlanadi:
mazkur Farmonning 3-bandida ko‘zda tutilgan 100 milliondan ortiq auditoriyaga ega bo‘lgan Internet jahon axborot tarmog‘idagi xorijiy axborot resurslari va tizimlari ro‘yxati;
O‘zbekiston Respublikasi Prezidentining 2024-yil 26-fevraldagi “Mamlakatimizda raqamlashtirish sohasidagi xizmatlar eksportini rivojlantirishga doir qo‘shimcha chora-tadbirlar to‘g‘risida”gi PQ-87-son qarorining 9-bandi “v” kichik bandida nazarda tutilgan prodyuserlik, reklama, reportaj va boshqa roliklarni tayyorlash hamda translyatsiya qilish xizmatlarini ko‘rsatuvchi chet el kompaniyalari (shu jumladan, ijtimoiy tarmoqlar), xorijiy teleradiokompaniyalar va boshqa ommaviy axborot vositalari, shuningdek, chet elda tadbirlar (ko‘rgazmalar, anjumanlar, davra suhbatlari va seminarlar) tashkil qilish va ularda ishtirok etish xizmatlarini ko‘rsatuvchi xorijiy kompaniyalar ro‘yxatlari;
b) IT sohasidagi korxonalar faoliyatini rivojlantirish bo‘yicha dasturlar va loyihalar asosida ko‘rsatilgan qo‘llab-quvvatlash choralari yuzasidan ma’lumotlar (tashkilotlar kesimida) 2025-yil 1-yanvardan boshlab Raqamli texnologiyalar vazirligining rasmiy veb-saytida e’lon qilib boriladi;
v) IT-park rezidentlari uchun imtiyozlar to‘g‘ri qo‘llanishini ta’minlash hamda ularning samaradorligini monitoring qilib borish maqsadida 2027-yil 1-iyunga qadar:
Raqamli texnologiyalar vazirligi mavjud platformalarda IT-ta’lim xizmatini ko‘rsatuvchi IT-park rezidentlarida tahsil olib, o‘quv kurslarini tamomlagan hamda IT-park rezidenti bo‘lgan eksportchi korxonalarga ishga joylashgan bitiruvchilar reyestri yuritilishini tashkil qiladi;
Raqamli texnologiyalar vazirligi tomonidan ushbu platforma soliq organlarining axborot tizimiga integratsiya qilinadi;
Soliq qo‘mitasi Raqamli texnologiyalar vazirligi bilan birgalikda tadbirkorlik subyektlari tomonidan soliq hisobotini shakllantirishda ularning shaxsiy kabinetida ushbu platforma ma’lumotlarini onlayn ko‘rib borish imkoniyatini yaratadi.
8. Raqamli texnologiyalar vazirligi uch oy muddatda manfaatdor vazirlik va idoralar bilan birgalikda qonunchilik hujjatlariga ushbu Farmondan kelib chiqadigan o‘zgartirish va qo‘shimchalar to‘g‘risida Vazirlar Mahkamasiga takliflar kiritsin.
9. Mazkur Farmonning ijrosini samarali tashkil qilishga mas’ul va shaxsiy javobgar etib raqamli texnologiyalar vaziri Sh.X. Shermatov belgilansin.
Farmon ijrosini muhokama qilib borish, mas’ul tashkilotlar faoliyatini muvofiqlashtirish va nazorat qilish O‘zbekiston Respublikasi Bosh vaziri A.N. Aripov zimmasiga yuklansin.",https://www.lex.uz/uz/docs/-7158969
5,“Kambag‘allikdan farovonlik sari” dasturini amalga oshirish bo‘yicha birinchi navbatdagi chora-tadbirlar to‘g‘risida,"O‘zbekiston Respublikasi Prezidentining 2024-yil 23-sentabrdagi “Kambag‘allikni qisqartirish va aholi turmush farovonligini oshirish borasidagi chora-tadbirlarni yangi bosqichga olib chiqish to‘g‘risida”gi PF-143-son Farmonining ijrosini samarali ta’minlash maqsadida:
1. Quyidagilar:
“Kambag‘allikdan farovonlik sari” dasturini (keyingi o‘rinlarda — Dastur) amalga oshirish bo‘yicha birinchi navbatdagi chora-tadbirlar rejasi 1-ilovaga muvofiq;
2024-2025-yillarda aholini kambag‘allikdan chiqarishning yo‘nalishlar va hududlar kesimidagi maqsadli ko‘rsatkichlari 2 va 3-ilovalarga muvofiq tasdiqlansin.
2. Vazirlar Mahkamasi (A. Aripov):
ikki hafta muddatda Qoraqalpog‘iston Respublikasi Vazirlar Kengashi, viloyatlar va Toshkent shahri hokimliklarining taklifiga asosan eng og‘ir ahvoldagi 1 000 ta mahallani tanlab, ro‘yxatini shakllantirsin hamda ularning infratuzilmasini yaxshilash dasturini 1-noyabrga qadar tasdiqlasin. Bunda 2024-2025-yillarda mazkur mahallalarda tomorqa yerlarini sug‘orishni yaxshilash yoki ularda elektr energiyasi barqaror yetkazib berilishini ta’minlash, internet sifatini oshirish, ichki yo‘llarni ta’mirlash va boshqa infratuzilmani yaxshilash maqsadlari uchun jami 3,2 trillion so‘m mablag‘lar ajratiladi;
2024-yil 1-dekabrga qadar tadbirkorlik faoliyati hamda aholining barcha qatlamlariga yashash va dam olishi uchun qulay shart-sharoit yaratish maqsadida 2024-2025-yillarda 4-ilovaga muvofiq tuman va shaharlarni jadal kompleks rivojlantirish, shu jumladan, ularda kamida bittadan mahallada “yashil mahalla” loyihalarini amalga oshirishni nazarda tutuvchi dasturlarni tasdiqlasin. Bunda mazkur tuman va shaharlarda yuqori iqtisodiy o‘sishga turtki beruvchi ijtimoiy va infratuzilma loyihalari uchun Davlat budjetidan 2024-yilda 500 milliard so‘m va 2025-yilda 1 trillion so‘m mablag‘lar ajratilsin;
o‘n kun muddatda har bir tuman va shaharning ixtisoslashuvidan kelib chiqib, sanoat, qishloq xo‘jaligi hamda xizmat ko‘rsatish sohalarida tadbirkorlikning rivojlanishiga turtki beruvchi 5 tadan “drayver” loyihalar ro‘yxatini tasdiqlasin va ularga zarur infratuzilmani yaratish uchun Davlat budjetidan 2024-2025-yillarda 1 trillion so‘m mablag‘ ajratilishini ta’minlasin.
Iqtisodiyot va moliya vazirligi mazkur bandda nazarda tutilgan chora-tadbirlarni moliyalashtirish maqsadida “2024-yil uchun O‘zbekiston Respublikasining Davlat budjeti to‘g‘risida”gi Qonuniga tegishli o‘zgartirishlar kiritsin hamda 2025-yil uchun Davlat budjeti qonuni loyihasida zarur mablag‘larni nazarda tutsin.
3. Iqtisodiyot va moliya vazirligi Kambag‘allikni qisqartirish va bandlik vazirligi, Markaziy bank va tijorat banklari hamda mahalliy hokimliklar bilan birgalikda aholini tadbirkorlikka jalb qilish hamda Kambag‘al oilalar reyestriga kiritilgan oilalar (keyingi o‘rinlarda — kambag‘al oilalar) a’zolarining bandligini ta’minlagan tadbirkorlarni moliyaviy qo‘llab-quvvatlash uchun:
oilaviy tadbirkorlikni rivojlantirish, “Biznesga birinchi qadam” dasturlari hamda mikromoliya tashkilotlari orqali joriy yil yakunigacha 4 trillion so‘m, 2025-yilda 15 trillion so‘m kreditlar ajratilishini ta’minlasin;
o‘n kun muddatda subsidiyalar turlarini maqbullashtirish va mazkur maqsadlar uchun ko‘zda tutilgan mablag‘lar hajmini kamaytirmagan holda kambag‘al oilalarga foizsiz ssuda ajratish tartibi bo‘yicha takliflarni kiritsin;
tadbirkorlar bilan uchrashuvlarni muntazam ravishda o‘tkazib borish, ularning muammolarini hal qilish, moliyaviy qo‘llab-quvvatlashning uzluksizligini ta’minlash hamda kreditlash hajmini oshirib borish, tashabbuskorlarga bo‘sh yer maydonlarini auksion orqali sotish choralarini ko‘rsin, tadbirkorlarning infratuzilma bilan bog‘liq muammolarini hal etsin.
4. Belgilab qo‘yilsinki, mahallalarda kambag‘al oilani aniqlash, uni Kambag‘al oilalar reyestriga kiritish, kambag‘allikdan chiqarishga qaratilgan choralarni ko‘rish, reyestrdan chiqarish jarayonlari “mahalla yettiligi” tomonidan hamkorlik asosida quyidagi tartibda amalga oshiriladi:
kambag‘al oilalar yagona savolnoma asosida baholanadi va ularning ijtimoiy portreti shakllantiriladi;
ijtimoiy xodim va hokim yordamchisi tomonidan ijtimoiy xizmat va yordam ko‘rsatish, sog‘liqni saqlash, uy-joy, bandlik, ta’lim, xulq-atvor yo‘nalishlarini qamrab oluvchi oilani kambag‘allikdan chiqarish bo‘yicha individual reja ishlab chiqiladi;
kambag‘al oilalarga — daromadli mehnat faoliyati bilan band qilish va tadbirkorlikka jalb qilish yo‘nalishida hokim yordamchisi, ijtimoiy xizmat va yordam ko‘rsatish, sog‘liqni saqlash va ta’lim yo‘nalishlarida — ijtimoiy xodim hamrohlik qiladi;
oilalarni kambag‘allikdan chiqarish bo‘yicha individual rejaning samaradorligi va natijadorligi monitoring qilib boriladi.
5. O‘zbekiston mahallalari uyushmasi (K. Kuranbayev) ikki hafta muddatda mahalla raislari, mahalla faollari va nuroniylari hamda ko‘chaboshilarning Dasturda belgilangan har bir yo‘nalish bo‘yicha chuqur o‘qitilishini ta’minlasin.
Bunda mahalla raislari, mahalla faollari va nuroniylari hamda ko‘chaboshilar har kuni ko‘chama-ko‘cha yurib, har bir xonadon va oilada:
tomorqaga ekin ekish, uy-joyida shinam va fayzli muhit yaratish, tozalikni saqlash, to‘g‘ri ovqatlanish, piyoda yurish, zararli odatlardan voz kechish bo‘yicha faol targ‘ibot va tashviqot olib borsin;
farzandlarida bolalikdan boshlab kitobxonlikka mehr uyg‘otish, ularni xorijiy tillar, kasb-hunar va san’atga o‘rgatish, ayoli va qizining o‘qishi va ishlashi uchun sharoit yaratish — muhim hayotiy vazifa, degan qarashni shakllantirsin;
o‘z oldiga katta maqsadlar qo‘yib, ularga halol mehnat, doimiy izlanish va shijoat orqali erishishga intilib yashashni kundalik hayot tarziga aylantirishga ko‘maklashsin;
o‘z oilasi va mahallasining tinchligi va farovonligi uchun kuyinish, o‘zaro ahillik va hamjihatlikni ta’minlash, hayotimizdagi o‘zgarish va yangilanishlarga daxldorlik hissini kuchaytirish bo‘yicha muntazam ta’sirchan ish olib borsin;
mahallalarga biriktirilgan tijorat banklari va boshqa mas’ullardan mahalladagi vazifalarining to‘liq bajarilishini talab qilsin, shuningdek, kambag‘al oilalarning ijtimoiy shartnomadagi o‘z majburiyatlariga mas’uliyat bilan amal qilishi ustidan jamoatchilik nazoratini o‘rnatsin.
6. Qishloq xo‘jaligi vazirligi Qoraqalpog‘iston Respublikasi Vazirlar Kengashi, viloyatlar va Toshkent shahri hokimliklari bilan birgalikda bir oy muddatda 2024-2025-yillarda paxta-g‘alla maydonlarini qisqartirish hisobiga “kompaniya — kooperativ — dehqon xo‘jaligi” tamoyili asosida dehqonchilik va bog‘dorchilik tashkil etish uchun 50 ming gektar yer maydonini kambag‘al oilalarga 30 yilgacha ijaraga berish bo‘yicha qaror loyihasini kiritsin. Bunda:
yer maydonlarini ijaraga berish bo‘yicha elektron onlayn auksion savdolarini “mahalla yettiligi”ning tavsiyasi bilan kambag‘al oilalar o‘rtasida o‘tkazish;
yer maydonlarini ijaraga berish bo‘yicha elektron onlayn auksion savdolari g‘oliblariga yer uchastkasi narxini 10 yil muddatga teng ulushlarda foizsiz bo‘lib-bo‘lib to‘lashga ruxsat berilishi ko‘zda tutilsin.
7. Maktabgacha va maktab ta’limi vazirligi va Iqtisodiyot va moliya vazirligi Qoraqalpog‘iston Respublikasi Vazirlar Kengashi, viloyatlar va Toshkent shahri hokimliklari bilan birgalikda:
O‘zbekiston Respublikasi Prezidentining 2024-yil 27-iyundagi “Yoshlarni xorijiy tillarga o‘qitish tizimi samaradorligini oshirish bo‘yicha qo‘shimcha chora-tadbirlar to‘g‘risida”gi PQ-239-son qaroridan kelib chiqib umumta’lim maktablarining bo‘sh turgan yer va bino-inshootlarida xorijiy tillar, kasb-hunarga o‘qitish va axborot texnologiyalari va dasturlash bo‘yicha o‘quv kurslarini tashkil etish hamda maktabgacha ta’lim bilan qamrov darajasini 2025-yil yakunigacha 80 foizga yetkazish bo‘yicha dasturni ikki oy muddatda Vazirlar Mahkamasiga kiritsin;
Sport vazirligi bilan birgalikda 2024-yil yakuniga qadar har bir umumta’lim maktabida, “Barkamol avlod” bolalar maktablarida, shu jumladan, xususiy sektorni jalb qilgan holda maktabdan tashqari ta’lim va sport to‘garaklari tashkil etilishini ta’minlasin;
ikki oy muddatda xususiy maktabgacha ta’lim tashkilotlari tashkil etilishini moliyaviy rag‘batlantirish bo‘yicha takliflarni Vazirlar Mahkamasiga kiritsin.
Umumta’lim maktablarida to‘garaklarni tashkil etish va ularga kambag‘al oilalarning farzandlarini jalb qilish maqsadida 2025-yil uchun mahalliy budjet parametrlarini shakllantirishda 500 milliard so‘m mablag‘ nazarda tutilsin.
8. Oliy ta’lim, fan va innovatsiyalar vazirligi Iqtisodiyot va moliya vazirligi bilan birgalikda 2024-yil 1-noyabrga qadar oliy ta’lim muassasalariga davlat granti bo‘yicha qabul kvotasini bosqichma-bosqich oshirish hamda kambag‘al oilalarning bilimli va iqtidorli farzandlari ta’lim olishlari uchun imkoniyatlarni kengaytirishni nazarda tutuvchi qaror loyihasini Vazirlar Mahkamasiga kiritsin.
9. Belgilansinki:
2025-yil 1-yanvardan boshlab kambag‘al oilalar farzandlari davlat maktabgacha ta’lim tashkilotlariga imtiyozli asosda qabul qilinadi;
2025/2026 o‘quv yilidan boshlab, kambag‘al oilalar farzandlarining davlat oliy ta’lim muassasalari talabalar turar joylaridagi yashash xarajatlari Davlat budjeti hisobidan qoplab beriladi;
2025-yildan boshlab “El-yurt umidi” jamg‘armasi tomonidan kambag‘al oilalarning farzandlari uchun alohida kvotalar ajratiladi.
10. AT “Xalq banki”, “Mikrokreditbank” ATB biriktirilgan rahbarlarning xulosasi asosida:
kambag‘al oilalarga noutbuk sotib olish uchun 5 yil muddatga 2 yil imtiyozli davr bilan garovsiz va foizsiz qarz ajratsin;
tadbirkorlik faoliyatini boshlash uchun qiymati 30 mln so‘mgacha bo‘lgan kichik ishlab chiqarish uskunalari, ko‘chma do‘konlar (food truck), motoroller, skuter va shu kabi boshqa asosiy vositalarni sotib olish uchun 5 yil muddatga bo‘lib-bo‘lib to‘lash sharti bilan garovsiz va foizsiz qarz ajratsin.
Iqtisodiyot va moliya vazirligi tijorat banklariga Davlat budjeti hisobidan zarur mablag‘larni ajratsin.
11. Vazirlar Mahkamasi 2025-yil uchun uy-joy va ipoteka bozorini rivojlantirish dasturi doirasida ajratiladigan subsidiyalar sonini 1,2 baravarga oshirishni nazarda tutsin.
12. Dasturni amalga oshirish doirasida 2024-2025-yillarda tajriba tariqasida og‘ir ahvoldagi oilalarni kambag‘allikdan chiqarish maqsadida quyidagilarni nazarda tutuvchi yangi tartib tajriba tariqasida joriy etilsin:
a) Qoraqalpog‘iston Respublikasi, viloyatlar va Toshkent shahri, tuman (shahar) tashkilotlarining 14 mingta rahbarlari va ularning o‘rinbosarlarining har biriga har 6 oyda 5 tadan eng og‘ir ahvoldagi kambag‘al oilalar biriktiriladi. Bunda biriktirilgan mas’ullar quyidagi vazifalarni amalga oshiradi:
oilalarning kambag‘allik holatiga tushish sabablarini o‘rganib, “mahalla yettiligi” tomonidan oilani kambag‘allikdan chiqarish bo‘yicha individual reja ishlab chiqilishini ta’minlaydi;
“mahalla yettiligi”, tijorat banklari, O‘zbekiston fermer, dehqon xo‘jaliklari va tomorqa yer egalari kengashi hamda yetakchi tadbirkorlarni jalb qilgan holda oilalarning o‘z tomorqasi imkoniyatlaridan samarali foydalanishiga, ishtiyoqi bor shaxslarning o‘zini o‘zi band qilishiga va tadbirkorlikni yo‘lga qo‘yishiga hamda oila a’zolarining, ayollarning kasb-hunar va xorijiy tilni o‘rganishiga, ularga bo‘sh ish o‘rinlarini topishga va ishga joylashishiga ko‘maklashadi;
tadbirkorlik faoliyatini boshlash uchun kichik ishlab chiqarish uskunalari, ko‘chma do‘konlar, motoroller, skuter va shu kabi boshqa asosiy vositalarni foizsiz qarz hisobidan olib beradi;
kambag‘al oilalar farzandlarini maktabgacha ta’lim tashkilotiga joylashtirishga ko‘maklashadi, bolalarning ta’lim muassasalariga, qo‘shimcha darslar va to‘garaklarga qatnashishini nazoratga oladi hamda foizsiz qarz asosida olib berilgan noutbukdan samarali foydalanishiga shart-sharoit yaratib beradi, har bir oilaga homiylik asosida dars stoli va stuli, sport kiyimlarini olishga yordam beradi;
oilaning davlat tomonidan taqdim etiladigan tibbiy xizmatlardan to‘liq foydalanishini, xususan, ayollar va bolalarning tizimli ravishda skrining tekshiruvidan o‘tkazilishini ta’minlaydi, xonadon sanitariya holatini yaxshilashga, kundalik turmush tarzi va ovqatlanishda zararli odatlardan voz kechishga, yoshidan qat’iy nazar har bir oila a’zosining jismoniy tarbiya va sport bilan shug‘ullanishga, qariyalarni piyoda yurishga undaydi;
oilalarning mehnat qilish imkoniyatini cheklovchi omillarni bartaraf etish uchun ijtimoiy xodim bilan birgalikda zarur ijtimoiy xizmat va yordamlar ko‘rsatilishini ta’minlaydi;
har oyda ikki marta o‘ziga biriktirilgan oilalar bilan uchrashib, kambag‘allikdan chiqarish bo‘yicha individual rejada belgilangan choralar amalga oshirilishini tahlil qiladi, yuzaga kelgan muammolarni aniqlaydi hamda ularni joyida bartaraf etish choralarini ko‘rib boradi;
b) 2024-2025-yillarda respublika darajasidagi davlat idoralari rahbarlari va ularning o‘rinbosarlari eng og‘ir ahvoldagi 1 000 ta mahallaga biriktiriladi. Bunda mahallaga biriktiriladigan mas’ullar quyidagi vazifalarni amalga oshiradi:
tadbirkorlarning muammolarini hal etish, mahallaning iqtisodiy rivojlanishiga turtki beradigan zaxira va imkoniyatlarni ishga solishga ko‘maklashadi, tomorqadan samarali foydalanishni tashkil etadi;
elektr energiyasi ta’minotini yaxshilash, mahallani tuman markazi bilan bog‘lash, shu jumladan, avtobus va taksilar faoliyatini yo‘lga qo‘yish va ichki yo‘llarini ta’mirlash, asosiy ko‘chalarni shag‘allashtirish va energiya tejamkor yoritkichlar o‘rnatish, toza ichimlik suv bilan ta’minlash choralarini ko‘radi;
internet tezligi va sifatini oshirishga hamda maktablar bilan birgalikda kambag‘al oilalarning a’zolari uchun axborot texnologiyalari to‘garaklarini tashkil etishga ko‘maklashadi;
mahallani tashabbusli budjet jarayonlariga faol jalb qilish hamda mahalla infratuzilmasini yaxshilash loyihalari ishlab chiqilishida amaliy yordam beradi;
mahallada yoki uning yaqinida joylashgan ta’lim muassasasi (umumta’lim maktabi, kasb-hunar maktabi, musiqa va san’at yoki sport maktabi) bazasida qo‘shimcha darslar, xorijiy til va kompyuter kurslari, sport to‘garaklari tashkil etilishini nazorat qiladi;
yoshlarga, xususan, 9-sinf bitiruvchilarining ta’lim olishga va kasb-hunar o‘rganishga bo‘lgan qiziqishlarini oshirish va ularni yo‘naltirish, oliy va professional ta’lim muassasalarida tahsil olish orqali kelajakda yashash tarzini yaxshilash imkoniyatlari haqida tushunchalar beradi;
mahalla hududida joylashgan maktabgacha ta’lim va maktab hojatxonalari ta’mirlanishini nazoratga oladi;
har oyda bir marta o‘ziga biriktirilgan mahallalarga borib, chora-tadbirlarda belgilangan vazifalar amalga oshirilishini tahlil qilib, yuzaga kelgan muammolarni aniqlaydi va ularni joyida bartaraf etish choralarini ko‘radi;
v) kambag‘al oilalar va mahallalarga biriktirilgan rahbarlarga zimmasiga yuklatilgan vazifalarni bajarish doirasida tegishli tashkilotning foydasi va budjetdan tashqari mablag‘laridan foydalanishga ruxsat etiladi. Bunda ko‘mak ko‘rsatish faqat kambag‘al oilalar o‘z daromadini oshirishi, farzandlarining ta’lim olishi va oila a’zolarining sog‘lig‘ini tiklashi va yashash sharoitini yaxshilashi bilan bog‘liq boshqa majburiyatlarni bajargan taqdirda amalga oshiriladi.
Ushbu mablag‘lar hisobidan kambag‘al oilalarga moddiy yordam ko‘rsatish taqiqlanadi.
13. Belgilansinki, 2025-yil 1-apreldan boshlab:
Samarqand va Toshkent shaharlarida eksperiment tariqasida autsorsing asosida Kambag‘al oilalar reyestriga kiritilgan boquvchisini yo‘qotgan to‘liq bo‘lmagan oilalar, mehnatga layoqatli a’zosi bo‘lmagan oilalar, ikki va undan ortiq nogiron a’zolari mavjud oilalardagi o‘zgalar parvarishiga muhtoj shaxslarga kunduzgi qatnov asosida qarab turish xizmati ko‘rsatiladi;
ijtimoiy yetimlikning oldini olish, yetim va ota-ona qaramog‘idan mahrum bo‘lgan bolalarga individual yondashuv asosida oilaga yaqin muhitda g‘amxo‘rlik ko‘rsatish hamda tarbiyalash xizmatini ko‘rsatish maqsadida mahallalarda oila shaklidagi kichik hajmli bolalar uylari tashkil etiladi. Bunda dastlabki bosqichda mazkur tadbirlar Ijtimoiy himoya davlat jamg‘armasi mablag‘lari hisobidan 2024-yilda Toshkent shahrida amalga oshiriladi;
yakka tartibdagi tadbirkor sifatida ro‘yxatdan o‘tgan jismoniy shaxslarga alohida ta’lim ehtiyojlari bo‘lgan bolalarning kunduzgi parvarish xizmatlarini hamda yuridik shaxslarga nogironligi bo‘lgan bolalar, shu jumladan, alohida ta’lim ehtiyojlari bo‘lgan bolalar uchun kunduzgi parvarish xizmatlarini davlat-xususiy sheriklik shartlari asosida ko‘rsatishga ruxsat beriladi.
14. Jamoat ishlari jamg‘armasi, Hunarmandchilik va kasanachilikni qo‘llab-quvvatlash jamg‘armasi hamda Aholini tadbirkorlikka jalb qilish jamg‘armasi negizida yuridik shaxs maqomiga ega bo‘lgan Kambag‘allikni qisqartirish davlat maqsadli jamg‘armasi (keyingi o‘rinlarda — Jamg‘arma) tashkil etilsin.
Kambag‘allikni qisqartirish davlat maqsadli jamg‘armasining vasiylik kengashi tarkibi 5-ilovaga muvofiq tasdiqlansin.
Belgilansinki, Jamg‘arma vasiylik kengashi Jamg‘armaning oliy boshqaruv organi, 22 ta shtat birligidan iborat Jamg‘arma Ijro etuvchi direksiyasi esa uning ijro organi hisoblanadi.
15. Vazirlar Mahkamasi, Ijtimoiy himoya milliy agentligi, vazirlik va idoralarning shtat birliklariga kiritilayotgan o‘zgartirishlar 6-ilovaga muvofiq tasdiqlansin.
16. Belgilansinki, hududlarda Dastur ijrosini ta’minlashga quyidagi mas’ullar bilan birga tuman va shahar hokimlari shaxsan mas’ul va javobgar bo‘ladi:
oilalarga davlat tomonidan ko‘rsatiladigan xizmatlarning o‘z vaqtida va sifatli taqdim etilishiga, mahallalarni obodonlashtirish va ko‘kalamzorlashtirishga, aholi bandligini ta’minlash va daromadlarini oshirishga — “mahalla yettiligi”;
barqaror bandlik va yuqori daromad topishga erishishga — Kambag‘allikni qisqartirish va bandlik vazirligi, Iqtisodiyot va moliya vazirligi, Qishloq xo‘jaligi vazirligi, O‘zbekiston mahallalari uyushmasi, tijorat banklari;
ta’lim olish va kasb-hunar o‘rganishga — Maktabgacha va maktab ta’limi vazirligi, Oliy ta’lim, fan va innovatsiyalar vazirligi, Sport vazirligi, Kambag‘allikni qisqartirish va bandlik vazirligi;
kafolatlangan davlat tibbiy xizmatidan foydalanishga — Sog‘liqni saqlash vazirligi, Ijtimoiy himoya milliy agentligi, Sport vazirligi;
ijtimoiy xizmatdan foydalanishga — Ijtimoiy himoya milliy agentligi, Sog‘liqni saqlash vazirligi, Kambag‘allikni qisqartirish va bandlik vazirligi;
yashash sharoitlarini yaxshilashga — Qurilish va uy-joy kommunal xo‘jaligi vazirligi, Iqtisodiyot va moliya vazirligi, Energetika vazirligi, Suv xo‘jaligi vazirligi, O‘zbekiston mahallalari uyushmasi;
davlat tomonidan mahallalar infratuzilmasini rivojlantirishga — Qurilish va uy-joy kommunal xo‘jaligi vazirligi, Energetika vazirligi, Suv xo‘jaligi vazirligi, Avtomobil yo‘llari qo‘mitasi, “Hududiy elektr tarmoqlari” AJ, Iqtisodiyot va moliya vazirligi, O‘zbekiston mahallalari uyushmasi.
Vazirlar Mahkamasi (A. Aripov) bir hafta muddatda mazkur bandda nazarda tutilgan vazirlik va idoralar, ularning hududiy bo‘linmalarida bir nafar rahbar o‘rinbosarini Dasturning ijrosiga bevosita mas’ul etib belgilasin.
17. Mazkur qaror ijrosini samarali tashkil qilishga mas’ul va shaxsiy javobgar etib vazirlik va idoralar rahbarlari, Qoraqalpog‘iston Respublikasi Vazirlar Kengashi Raisi, viloyatlar va Toshkent shahar hokimlari belgilansin.
Bosh prokuratura (I. Adhamov) Ijtimoiy inspeksiya bilan birgalikda ushbu qarorda belgilangan chora-tadbirlarning o‘z vaqtida va to‘liq ijro etilishini muntazam ravishda nazorat qilib borsin.
18. Mazkur qaror ijrosini samarali tashkil qilishga mas’ul va shaxsiy javobgar etib Bosh vazir o‘rinbosari J.A. Qo‘chqorov va O‘zbekiston Respublikasi Prezidenti maslahatchisi — Ijtimoiy himoya milliy agentligi direktori M.P. Olloyorov belgilansin.",https://www.lex.uz/uz/docs/-7109778
6,Kambag‘allikni qisqartirish va aholi turmush farovonligini oshirish borasidagi chora-tadbirlarni yangi bosqichga olib chiqish to‘g‘risida,"Respublikamizda barqaror va yuqori iqtisodiy o‘sish sur’atlari ta’minlanganligi kambag‘allik darajasini 2019-yildagi 23 foizdan 2023-yilda 11 foizga qisqartirishga imkon yaratdi. 2025-yil yakuni bilan kambag‘allikni 6 foizgacha qisqartirish maqsad qilindi.
Hududlarda aholi turmush shart-sharoitini yaxshilash, tadbirkorlikni rivojlantirish, kambag‘allikni qisqartirish va ijtimoiy qo‘llab-quvvatlash dasturlarining natijadorligiga erishishda yangicha yondashuv va to‘plangan milliy tajribani qo‘llash chora-tadbirlarini yanada yuqori bosqichga olib chiqish maqsadida:
1. Aholining yuqori daromadli barqaror ish bilan bandligini ta’minlash, yoshlarning innovatsion va raqamli texnologiyalarga asoslangan ta’lim olishi va kasb-hunar o‘rganishi, barcha qatlamlarning tibbiy va ijtimoiy xizmatlardan foydalanishi uchun shart-sharoit yaratish hamda mahallalar infratuzilmasini rivojlantirish yo‘nalishlarida kompleks chora-tadbirlarni amalga oshirish hisobiga 2024-yilning qolgan davrida 500 ming, 2025-yilda 1 million nafar aholini kambag‘allikdan chiqarish davlat ijtimoiy-iqtisodiy siyosatining hamda barcha darajadagi davlat organlari va tashkilotlarining birinchi darajali vazifasi etib belgilansin.
2. Kambag‘allikni qisqartirish va bandlik vazirligi, Iqtisodiyot va moliya vazirligi hamda Ijtimoiy himoya milliy agentligining kambag‘allikni qisqartirish sohasida erishilgan ijobiy natijalar va to‘plangan milliy tajriba hamda ilg‘or xalqaro amaliyot asosida har bir fuqaroni o‘zi va farzandlari kelajagi uchun mas’uliyat bilan yondashishga undaydigan va salohiyatini ro‘yobga chiqarish uchun imkoniyat yaratishga qaratilgan “Kambag‘allikdan farovonlik sari” dasturini (keyingi o‘rinlarda — Dastur) amalga oshirish to‘g‘risidagi taklifi ma’qullansin.
Belgilansinki, Dastur 2024-yil 1-noyabrdan boshlab quyidagilarni nazarda tutuvchi “Kambag‘al oilalar uchun yettita imkoniyat va mas’uliyat” tamoyili asosida amalga oshiriladi:
barqaror bandlik va yuqori daromad topishga erishish — tadbirkorlar bilan o‘zaro manfaatli hamkorlik o‘rnatish hamda har bir mahallaga yetakchi tadbirkorlarni jalb qilish, tomorqadan samarali foydalanish, har bir tuman va shaharda ijtimoiy-iqtisodiy rivojlantirishga turtki beruvchi kamida 5 tadan “drayver” loyihalarni amalga oshirish, qo‘shimcha 50 ming gektar ekin maydonlarini kambag‘al oilalarga ijaraga berish, ularga kichik ishlab chiqarish uskunalari, ko‘chma do‘kon, motoroller, skuter kabi vositalarni bo‘lib to‘lash sharti bilan berish;
ta’lim olish va kasb-hunar o‘rganish — 2024-2025-yillarda kambag‘al oilalar farzandlarining maktabgacha ta’lim bilan qamrov darajasini 80 foizga yetkazish, oilaning kamida bitta farzandini xorijiy tillarga, kasb-hunarga yoki mutaxassislikka o‘qitish, bitta farzandi, xususan, qiz farzandining oliy ma’lumotga ega bo‘lishi uchun sharoit yaratish, bolalarni kompyuter savodxonligiga o‘rgatish, axborot texnologiyalari va dasturlash bo‘yicha o‘quv kurslarida o‘qishi uchun sharoit yaratish, shu jumladan, maktablarda to‘garaklar tashkil etish;
kafolatlangan davlat tibbiy xizmatidan foydalanish — kambag‘al oilalarning har bir a’zosi bir yilda bir marta to‘liq tibbiy ko‘rikdan o‘tishi, ularning o‘z sog‘lig‘i uchun mas’uliyatini oshirishi (kundalik turmush tarzi va ovqatlanishda zararli odatlardan voz kechishi), har bir farzandi sport to‘garaklariga qatnashishi uchun imkoniyatlar yaratish, oilaning tibbiy xizmatlarga o‘z hisobidan sarflaydigan xarajatlarini ikki barobar qisqartirish;
ijtimoiy xizmatlardan foydalanish — ijtimoiy xizmat va yordam ko‘rsatish ko‘lamini kengaytirish orqali oilalarning mehnat qilish imkoniyatini cheklovchi omillarni bartaraf etish, xususan, o‘zgalar parvarishiga muhtoj shaxslarga kunduzgi qatnov asosida qarab turish, bolalarni tarbiyalash va kunduzgi parvarishlash xizmatlarini yo‘lga qo‘yish;
yashash sharoitlarini yaxshilash — ipoteka tizimidan foydalanish imkoniyatini kengaytirish, mahallalarda ekologik toza materiallar va texnologiyalardan foydalangan holda zamonaviy “yashil” turarjoylarni qurish yoki rekonstruksiya qilish, toza ichimlik suvni yetkazish, xonadonlarda energiya tejovchi innovatsion yoritish, isitish va issiq suv ta’minoti hamda chiqindilarni qayta ishlash tizimlarini joriy etish;
davlat tomonidan mahallalar infratuzilmasini rivojlantirish — tomorqalarni sug‘orish suvi, mahallani elektr energiyasi va internet bilan uzluksiz ta’minlash hamda uning tuman markazi bilan transport jihatidan bog‘langanligini yaxshilash, ichki yo‘llarni ta’mirlash, hududlarni jadal kompleks rivojlantirish dasturlarini bosqichma-bosqich amalga oshirish;
davlat organlari xodimlari bilan to‘g‘ridan-to‘g‘ri muloqot qilish — barcha bo‘g‘indagi davlat hokimiyati organlari kambag‘al oilalar bilan muntazam to‘g‘ridan-to‘g‘ri aloqa o‘rnatishi, birdamlikda harakat qilishi hamda rahbarlarni kambag‘al oilalarga biriktirish, ularning muammolarini birgalikda yechishga ko‘maklashish.
3. “Kambag‘allikdan farovonlik sari” dasturini amalga oshirish bo‘yicha respublika komissiyasi (keyingi o‘rinlarda — Komissiya) ilovaga muvofiq tarkibda tashkil etilsin va Kambag‘allikni qisqartirish va bandlik vazirligi hamda uning hududiy organlari Respublika va hududiy komissiyalarning ishchi organlari etib belgilansin.
Komissiyaga quyidagi vazifalar yuklatilsin:
Dasturning ijrosi yuzasidan respublika va mahalliy tashkilotlar faoliyatini muvofiqlashtirib borish, kambag‘allikdan chiqarish bo‘yicha amalga oshirilgan ishlarni joylarga chiqqan holda o‘rganish;
Dasturda nazarda tutilgan imkoniyatlarni ro‘yobga chiqarish yuzasidan barcha darajadagi idora va tashkilotlarning, shuningdek, kambag‘al oilalarga va mahallalarga biriktirilgan rahbarlar faoliyatining samaradorlik ko‘rsatkichlarini belgilash;
har oy yakunida O‘zbekiston Respublikasi Prezidenti Administratsiyasiga amalga oshirilgan ishlar hamda kelgusida amalga oshirilishi taklif etilayotgan vazifalar yuzasidan axborot kiritib borish.
4. Vazirlar Mahkamasi (A. Aripov) bir oy muddatda har bir vazirlik va idoraning o‘z funksional vazifasidan kelib chiqib, Dasturning tegishli yo‘nalishi bo‘yicha belgilangan imkoniyatlarni ro‘yobga chiqarish va maqsadli ko‘rsatkichlarga erishishga qaratilgan “Kambag‘allikni qisqartirish bo‘yicha sohaviy yo‘l xaritalari”ning tasdiqlanishini ta’minlasin hamda o‘z vaqtida va sifatli amalga oshirilishini nazorat qilsin.
O‘zbekiston Respublikasi Prezidentining hududlardagi maxsus vakillari (G‘. Mirzayev, D. Qodirov, K. Kuranbayev, A. Boboyev) ijro organlari va kambag‘al oilalar o‘rtasida muntazam to‘g‘ridan-to‘g‘ri aloqa o‘rnatishga mas’ul etib belgilansin.
5. Belgilansinki, 2024-yil 1-dekabrdan boshlab “mahalla yettiligi” tomonidan kambag‘al oilalarning ijtimoiy sharoiti va kambag‘allikka tushish sabablarini o‘rganish natijasida Ijtimoiy himoya milliy agentligi tomonidan Kambag‘al oilalar reyestri shakllantiriladi.
Ijtimoiy himoya milliy agentligi hamda Kambag‘allikni qisqartirish va bandlik vazirligi ikki oy muddatda aholini Kambag‘al oilalar reyestriga kiritish va chiqarishning mezonlarini ishlab chiqsin va tasdiqlash uchun Komissiyaga kiritsin.
6. Shunday tartib o‘rnatilsinki, unga muvofiq 2025-yil 1-yanvardan boshlab:
a) kam ta’minlangan oilalar bolalari uchun nafaqa va moddiy yordam olayotgan oilalarning rasmiy band bo‘lmagan a’zolari ishga joylashganda, o‘zini o‘zi band qilganda yoki tadbirkorlik faoliyatini yo‘lga qo‘yganda ushbu nafaqa va moddiy yordamni ularning muddati tugagunga qadar, biroq 6 oydan ko‘p bo‘lmagan muddatga to‘lash davom ettiriladi;
b) mehnatga haq to‘lashning eng kam miqdorining 1,5 baravaridan kam bo‘lmagan oylik ish haqi to‘langan holda ishga joylashgan Kambag‘al oilalar reyestriga kiritilgan oila a’zosi uchun ijtimoiy soliq uch yil davomida 1 foiz stavkada to‘lanadi;
v) kambag‘al oilalarga ko‘mak choralari ijtimoiy shartnoma asosida mehnatga layoqatli oila a’zolarining bandligini ta’minlash, o‘z tomorqasidan samarali foydalanish (ekin ekish), oila a’zolari, shu jumladan, farzandlarining bilim olishi, kasb-hunar va xorijiy tillarni o‘rganishi hamda sog‘lig‘ini nazoratga olishi, uy-joyini ozoda tutishi kabi shartlar inobatga olingan holda ko‘rsatiladi.
Bunda ijtimoiy shartnoma shartlari bajarilmagan taqdirda, ijtimoiy yordam va xizmatlar (ijtimoiy nafaqadan tashqari) ko‘rsatish to‘xtatiladi.
7. Ijtimoiy himoya milliy agentligi Kambag‘allikni qisqartirish va bandlik vazirligi, Iqtisodiyot va moliya vazirligi bilan birgalikda ikki oy muddatda:
davlat tomonidan aholini ijtimoiy qo‘llab-quvvatlash hamda ular daromadini oshirishga qaratilgan xarajatlarni chuqur tahlil qilgan holda ijtimoiy shartnomani amaliyotga joriy etish tartibini tasdiqlash uchun Komissiyaga kiritsin;
oilaning mehnatga layoqatli a’zolaridan bandlikni talab qilgan holda ko‘rsatiladigan ijtimoiy xizmatlar va yordamlar ro‘yxatini tasdiqlash uchun Vazirlar Mahkamasiga kiritsin.
8. Iqtisodiyot va moliya vazirligi vazirlik va idoralar hamda Qoraqalpog‘iston Respublikasi Vazirlar Kengashi, viloyatlar va Toshkent shahri hokimliklari bilan birgalikda “O‘zbekiston-2030” strategiyasi doirasida 2025-yil uchun ishlab chiqiladigan davlat dasturi “Kambag‘allikdan farovonlik sari” dasturi, hududlar va tarmoqlarni rivojlantirish dasturlari bilan uyg‘unlikda ishlab chiqilishini ta’minlasin.
Bunda bir oy muddatda hududlarni ijtimoiy-iqtisodiy rivojlantirish borasida mahalliy hokimliklar faoliyatining natijadorligini ta’minlash hamda ularning mas’uliyati va hisobdorligini oshirish bilan birga moliyaviy, iqtisodiy va ma’muriy vakolatlari hamda imkoniyatlarini kengaytirishga qaratilgan yangicha tizimni nazarda tutuvchi Farmon loyihasini kiritsin.
9. Mazkur Farmon ijrosini samarali tashkil etish va nazorat qilish O‘zbekiston Respublikasi Bosh vaziri A.N. Aripov zimmasiga yuklansin.",https://www.lex.uz/uz/docs/-7109857
7,Modulli mehmonxonani qurish va jihozlash uchun subsidiya ajratish tartibi to‘g‘risidagi vaqtinchalik nizomni tasdiqlash haqida,"Mamlakatimizda ekologik turizmni rivojlantirish uchun yanada kulay sharoitlar yaratish, sohaga qo‘shimcha investitsiyalarni jalb qilish, shuningdek, modulli mehmonxonalarni tashkil qilishda tadbirkorlik subyektlarini qo‘llab-quvvatlash hamda tog‘li va chekka hududlarda turizm infratuzilmasini yanada takomillashtirish maqsadida Vazirlar Mahkamasi qaror qiladi:
1. Shunday tartib o‘rnatilsinki, unga muvofiq:
2024-yil 1-oktabrdan 2026-yil 31-dekabrga qadar tadbirkorlik subyektlari tomonidan modulli mehmonxonani qurish va jihozlash (rekonstruksiya qilish bundan mustasno) xarajatlarining bir qismini qoplash uchun Turizmni qo‘llab-quvvatlash jamg‘armasidan (keyingi o‘rinlarda — Jamg‘arma) bir martalik subsidiya ajratiladi;
subsidiya 2024-yil 1-oktabrdan 2026-yil 1-noyabrga qadar bo‘lgan muddatda muvofiqlik sertifikati berilgan yangi tashkil etilgan hamda kamida 10 ta moduldan iborat bo‘lgan modulli mehmonxonada yaratilgan har bir joy uchun 1 mln so‘m miqdorida belgilanadi. Bunda subsidiya miqdoriga O‘zbekiston Respublikasi Prezidentining “Tadbirkorlik subyektlariga subsidiyalar, imtiyozlar va preferensiyalarni taqdim etish tartiblarini takomillashtirish bo‘yicha qo‘shimcha chora-tadbirlar to‘g‘risida” 2024-yil 24-maydagi PQ-193-son qarori talablarini inobatga olgan holda aniqlik kiritiladi.
2. Quyidagilarni nazarda tutuvchi Modulli mehmonxonani qurish va jihozlash uchun subsidiya ajratish tartibi to‘g‘risidagi vaqtinchalik nizom ilovaga muvofiq tasdiqlansin:
subsidiya beriladigan tadbirkorlik subyektlariga qo‘yiladigan talablar;
subsidiya olish uchun ariza berish va uni ko‘rib chiqish tartibi;
subsidiya ajratishni rad etish asoslari;
subsidiya sifatida ajratilgan mablag‘larni tadbirkorlik subyektlariga o‘tkazish tartibi.
3. Belgilansinki:
modulli mehmonxona subsidiya ajratilgan davrdan boshlab besh yildan kam bo‘lmagan muddatda faoliyat yuritishi lozim;
ushbu bandning ikkinchi xatboshisida nazarda tutilgan talabga rioya etilmagan taqdirda, ajratilgan subsidiya modulli mehmonxona faoliyat yuritgan davrga mutanosib ravishda chegirilgan holda, qolgan mablag‘lar tadbirkor tomonidan Jamg‘armaga qaytarilishi shart. Bunda Jamg‘armaga qaytariladigan mablag‘lar O‘zbekiston Respublikasi Ekologiya, atrof-muhitni muhofaza qilish va iqlim o‘zgarishi vazirligi huzuridagi Turizm qo‘mitasi (keyingi o‘rinlarda — Turizm qo‘mitasi) qaroriga muvofiq tadbirkorlik subyekti tomonidan o‘n ish kunida Jamg‘armaning maxsus hisobvarag‘iga o‘tkazilishi lozim;
mablag‘lar Jamg‘armaga belgilangan muddatda yoki to‘liq qaytarilmagan taqdirda, Turizm qo‘mitasi belgilangan tartibda ularni undirish choralarini ko‘radi.
4. Turizm qo‘mitasi O‘zbekiston Respublikasi Raqamli texnologiyalar vazirligi va Adliya vazirligi bilan birgalikda bir oy muddatda:
mazkur qaror bilan tasdiqlangan Nizomga muvofiq davlat xizmati O‘zbekiston Respublikasi Yagona interaktiv davlat xizmatlari portali (keyingi o‘rinlarda — YIDXP) orqali joriy etilishini ta’minlasin;
YIDXPda davlat xizmatini ko‘rsatishning har bir bosqichida murojaatlar ko‘rib chiqilishini kuzatib borish tartibini joriy etsin.
5. O‘zbekiston Respublikasi Adliya vazirligi Turizm qo‘mitasi tomonidan davlat xizmatini ko‘rsatishning belgilangan tartibiga rioya etilishi bo‘yicha uning faoliyati yuzasidan, shu jumladan, YIDXP orqali doimiy nazorat o‘rnatsin.
6. Mazkur qarorning bajarilishini nazorat qilish O‘zbekiston Respublikasi ekologiya, atrof-muhitni muhofaza qilish va iqlim o‘zgarishi vaziri A.A. Abduxakimov zimmasiga yuklansin.",https://www.lex.uz/uz/docs/-7102971
8,“Kichik biznesni uzluksiz qo‘llab-quvvatlash” kompleks dasturini takomillashtirish chora-tadbirlari to‘g‘risida,"Kichik biznesni moliyaviy qo‘llab-quvvatlashning uzluksizligi va barqarorligini ta’minlash, bank va mikromoliyalashtirish xizmatlaridan foydalanish imkoniyatlarini kengaytirish maqsadida:
1. “Kichik biznesni uzluksiz qo‘llab-quvvatlash” kompleks dasturi (keyingi o‘rinlarda — Dastur) doirasida quyidagi mexanizmlar amaliyotga joriy etilsin:
bir loyiha doirasida 300 million so‘mgacha mikrokreditlarni, shundan 100 million so‘m garovsiz qismini “Tadbirkorlikni rivojlantirish kompaniyasi” aksiyadorlik jamiyati (keyingi o‘rinlarda — Kompaniya) mablag‘lari hisobidan, 200 million so‘mgacha qismini banklar va mikromoliya tashkilotlarining (keyingi o‘rinlarda — mikrokredit beruvchilar) o‘z mablag‘lari hisobidan ajratish;
garovsiz ajratilgan 100 million so‘m doirasida mikrokreditlar bo‘yicha kredit tavakkalchiligini davlat va mikrokredit beruvchilar o‘rtasida taqsimlash yoki ular bo‘yicha Kompaniyaning portfel kafilligini taqdim etish;
mikrokredit beruvchilar tomonidan o‘z mablag‘lari hisobidan ajratilgan 100 million so‘mgacha garovsiz mikrokreditlarni qayta moliyalashtirish tizimiga o‘tish.
2. Belgilansinki, Dastur doirasida 100 million so‘mgacha garovsiz mikrokreditlar:
a) barcha mikrokredit beruvchilar tomonidan kamida bir yil mobaynida faoliyat yuritayotgan va ijobiy kredit tarixiga ega bo‘lgan kichik tadbirkorlik subyektlariga ajratiladi. Bunda kichik tadbirkorlik subyektlarini tanlab olishda boshqa talablar va mezonlar kiritilishiga yo‘l qo‘yilmaydi;
b) 2024-yil 1-noyabrdan boshlab kichik tadbirkorlik subyektlari ro‘yxatdan o‘tgan va faoliyat yuritayotgan hudud toifasidan kelib chiqqan holda Kompaniya tomonidan mikrokredit beruvchilarga quyidagi stavkalarda qayta moliyalashtiriladi:
5-toifa uchun — 12,5 foiz;
4-toifa uchun — 13,5 foiz;
3-toifa uchun — 14,5 foiz;
2-toifa uchun — 17,0 foiz;
1-toifa uchun — 18,0 foiz;
v) yillik stavkasi 24 foizdan oshganda yoki 1 — 3-toifadagi tumanda (shaharda) savdo va umumiy ovqatlanish faoliyati bilan bog‘liq loyihalar uchun aylanma mablag‘larni to‘ldirishga ajratilganda, Kompaniya tomonidan qayta moliyalashtirilmaydi va ular bo‘yicha portfel kafilligi taqdim etilmaydi.
3. Dastur doirasida mikrokreditlar ajratish va resurs mablag‘lari bilan ta’minlashning quyidagi tartibi joriy etiladi:
Iqtisodiyot va moliya vazirligi Kompaniyaga moliyaviy mablag‘larni Markaziy bankning asosiy stavkasidan ikki foiz band past stavkada 3 yil imtiyozli davr bilan 7 yil muddatga joylashtiradi;
mikrokredit beruvchilar tomonidan 7 yilgacha bo‘lgan muddatga ajratilgan 100 million so‘m doirasidagi mikrokreditlar Kompaniya tomonidan 10 (o‘n) ish kunida qayta moliyalashtiriladi;
Kompaniya mablag‘lari ustuvor ravishda 3 — 5-toifadagi tumandan (shahardan) ro‘yxatdan o‘tgan va shu hududda faoliyat yuritadigan kichik tadbirkorlik subyektlariga ajratilgan mikrokreditlarni qayta moliyalashtirishga yo‘naltiriladi;
mikrokreditlar Kompaniya tomonidan qayta moliyalashtirilganda yoki ular bo‘yicha portfel kafilligi berilganda, mazkur mikrokreditlar bo‘yicha O‘zbekiston Respublikasi Prezidentining 2023-yil 10-noyabrdagi PF-193-son Farmonida nazarda tutilgan kompensatsiya taqdim etilmaydi.
4. Shunday tartib o‘rnatilsinki, unga muvofiq 2024-yil 1-noyabrdan boshlab:
a) mikrokreditlarni qayta moliyalashtirishda ular bo‘yicha yuzaga keladigan kredit tavakkalchiligini tumanlar (shaharlar) toifasidan kelib chiqib, Kompaniya va mikrokredit beruvchilar o‘rtasida taqsimlash tizimi joriy qilinadi.
Bunda Kompaniya mikrokredit beruvchilarga joylashtiradigan resurs mablag‘larining tegishli qismi quyidagi miqdorlarda garov depoziti sifatida qabul qilinadi:
5-toifadagi tumanda (shaharda) ro‘yxatdan o‘tgan va shu hududda faoliyat yuritadigan kichik tadbirkorlik subyektlariga ajratilgan mikrokreditlar bo‘yicha — 80 foiz;
4-toifadagi tumanda (shaharda) ro‘yxatdan o‘tgan va shu hududda faoliyat yuritadigan kichik tadbirkorlik subyektlariga ajratilgan mikrokreditlar bo‘yicha — 60 foiz;
3-toifadagi tumanda (shaharda) ro‘yxatdan o‘tgan va shu hududda faoliyat yuritadigan kichik tadbirkorlik subyektlariga ajratilgan mikrokreditlar bo‘yicha — 40 foiz;
1-2-toifalardagi tumanda (shaharda) ro‘yxatdan o‘tgan va shu hududda faoliyat yuritadigan kichik tadbirkorlik subyektlariga ajratilgan mikrokreditlar bo‘yicha — 20 foiz;
b) mikrokredit beruvchilar tomonidan ajratilgan hamda Kompaniya resurslari hisobidan qayta moliyalashtirilmaydigan 100 million so‘m doirasidagi garovsiz mikrokreditlar bo‘yicha Kompaniyaning portfel kafilligi taqdim qilinadi.
Bunda kafillik bo‘yicha to‘lab berish majburiyati mikrokredit bo‘yicha qarzdorlik muddati o‘tgan sanadan 90 kun o‘tgandan so‘ng bajariladi;
v) mikrokreditlarni qayta moliyalashtirish uchun Kompaniya tomonidan olingan mablag‘lar Iqtisodiyot va moliya vazirligiga mikrokredit so‘ndirilishiga qarab qaytariladi. Bunda mikrokreditni so‘ndirish bo‘yicha majburiyatlar bajarilmaganligi natijasida mikrokredit beruvchilar tomonidan Kompaniyaga qaytarilmagan mablag‘lar bo‘yicha Kompaniyaning Iqtisodiyot va moliya vazirligi oldidagi majburiyatlari bekor qilinadi;
g) Dastur doirasida moliyaviy qo‘llab-quvvatlash instrumentlaridan foydalanish uchun amaliy o‘quv kurslarini tugatganlik to‘g‘risida sertifikatga ega bo‘lish talab etilmaydi.
5. Iqtisodiyot va moliya vazirligi mikrokredit beruvchilarni uzluksiz ravishda qayta moliyalashtirish maqsadida Kompaniyani zarur moliyaviy resurslar bilan doimiy ravishda ta’minlab borish choralarini ko‘rib borsin, shu jumladan, bir oy muddatda 3 trillion so‘m miqdoridagi mablag‘lar ajratilishini ta’minlasin.
6. Kompaniyaga quyidagi vazifalar yuklatilsin:
qayta moliyalashtiriladigan yoki kafillik taqdim etiladigan mikrokreditlarning shartlariga, mikrokredit oluvchilarga qo‘yiladigan talablarni va mikrokreditlar ajratadigan banklar va mikromoliya tashkilotlariga nisbatan muvofiqlik mezonlarini belgilash;
respublika budjeti va boshqa manbalardan moliyaviy mablag‘larni jalb qilish va ularni kichik tadbirkorlik subyektlariga ajratilgan mikrokreditlar bo‘yicha tavakkalchiliklarni o‘zaro taqsimlash asosida qayta moliyalashtirishga yo‘naltirish;
mikrokredit beruvchilar tomonidan o‘z mablag‘lari hisobidan kichik tadbirkorlik subyektlariga ajratilgan mikrokreditlar bo‘yicha portfel kafilliklar taqdim etish.
7. Kompaniya kuzatuv kengashiga (J. Qo‘chqorov):
a) 2025-yil 1-yanvarga qadar:
kafillik bo‘yicha banklar oldidagi majburiyatlarni bajarish bilan bog‘liq tartibotlarni soddalashtirish va muddatlarni qisqartirish;
tadbirkorlik subyektlarining kredit tarixi va moliyaviy holatidan kelib chiqqan holda kafillik bo‘yicha tabaqalashtirilgan xizmat haqlarini joriy qilish choralarini ko‘rish vazifasi yuklatilsin;
b) mikrokredit beruvchilarga ajratiladigan resurslar va ushbu resurslar hisobidan beriladigan mikrokreditlar bo‘yicha eng yuqori foiz stavkalarini mustaqil ravishda belgilash, mikrokredit miqdorlari, kredit tavakkalchiligini taqsimlash, portfel kafilliklarini taqdim etish va qayta moliyalashtirish miqdorlari va shartlarini o‘zgartirish hamda bozor talabidan kelib chiqqan holda boshqa mexanizmlarni joriy qilish vakolati berilsin.
8. Iqtisodiyot va moliya vazirligi hamda Markaziy bankning “Kichik biznesni rivojlantirish jamg‘armasi” mas’uliyati cheklangan jamiyatining (keyingi o‘rinlarda — Jamg‘arma) mol-mulklarini baholashdan o‘tkazmagan holda uni Kompaniyaga qo‘shib yuborish to‘g‘risidagi taklifiga rozilik berilsin.
Bunda:
Jamg‘arma ustav kapitalidagi “Biznesni rivojlantirish banki” ATB (keyingi o‘rinlarda — Biznesni rivojlantirish banki) ulushini nominal (balans) qiymatiga kamaytirish hisobiga Jamg‘armaning “Raqamli transformatsiya markazi” mas’uliyati cheklangan jamiyati hamda 14 ta “Kichik biznesga ko‘maklashish markazlari” mas’uliyati cheklangan jamiyatlari ustav kapitalidagi ulushlari Biznesni rivojlantirish bankiga o‘tkaziladi;
Biznesni rivojlantirish banki ustav kapitalidagi Iqtisodiyot va moliya vazirligi ulushini nominal (balans) qiymatiga kamaytirish hisobiga Biznesni rivojlantirish bankining Jamg‘arma ustav kapitalidagi 100 foiz ulushi Iqtisodiyot va moliya vazirligining Kompaniyadagi ulushini oshirish hisobiga Kompaniyaga o‘tkaziladi.
9. Biznesni rivojlantirish bankining kichik biznesni moliyaviy qo‘llab-quvvatlash borasida asosiy tayanch bank sifatida:
xalqaro va mahalliy ekspertlarni jalb qilgan holda o‘sish va rivojlanish salohiyatiga ega bo‘lgan tadbirkorlar faoliyatiga ko‘mak berish va hamrohlik qilish bo‘yicha mentorlar yoki yetakchi tadbirkorlar guruhini shakllantirish, bunda yil yakuniga qadar 24 ta mentorlar faoliyatini yo‘lga qo‘yish;
tadbirkorlikni qo‘llab-quvvatlash dasturlari doirasida o‘sish va rivojlanish salohiyatiga ega tadbirkorlik subyektlarini tanlab olish orqali ularni individual yondashuv asosida o‘stirish;
har bir hududda yuqori qiymat yaratuvchi yangi kichik tadbirkorlik subyektlari sonini oshirish yoki rivojlanishiga ko‘maklashish;
Qoraqalpog‘iston Respublikasi, viloyatlar va Toshkent shahrida bankning xizmat ko‘rsatish markazlarini ochish;
2024-2025-yillarda 100 ta yangi biznes yo‘nalishi bo‘yicha loyiha takliflarini ishlab chiqib, ularni amaliyotga tatbiq etib borish;
3-, 4- va 5-toifadagi hududlarda kichik tadbirkorlik subyektlariga mikrokreditlar ajratish bo‘yicha qo‘shimcha choralar ko‘rib borish borasidagi takliflari ma’qullansin.
10. Iqtisodiyot va moliya vazirligi Tiklanish va taraqqiyot jamg‘armasi bilan birgalikda bir oy muddatda O‘zbekiston Respublikasi Prezidentining 2023-yil 15-noyabrdagi PQ-366-son qarori asosida Biznesni rivojlantirish bankiga Dasturni moliyalashtirish uchun yo‘naltirilgan jami 300 million AQSh dollaridan 200 million AQSh dollari Biznesni rivojlantirish banki ustav kapitalini oshirishga yo‘naltirilishi, 100 million AQSh dollari milliy valyutada yillik 14 foiz stavkada subordinar qarz sifatida qayta rasmiylashtirilishini ta’minlasinlar.
11. Belgilansinki:
moliyaviy yordamlarni taqdim etish doirasida Kompaniya tomonidan tadbirkorlik subyektlarining buyurtmasiga asosan asbob-uskuna va boshqa mol-mulklar hamda xomashyolar xarid qilishda davlat xaridlari to‘g‘risidagi qonunchilik talablari tatbiq etilmaydi;
Kompaniyaga u tomonidan tuzilgan import shartnomalariga asosan tadbirkorlar mablag‘lari hisobidan 50 foizgacha bo‘nak to‘lovlarini o‘tkazishga ruxsat beriladi;
Jamg‘arma tomonidan tijorat banklariga ilgari joylashtirilgan resurs mablag‘lari tasdiqlangan grafiklar asosida so‘ndirilganidan so‘ng Kompaniya tomonidan qayta moliyalashtirishga yo‘naltiriladi;
kredit (lizing) mablag‘laridan kredit (lizing) shartnomasida va/yoki buyurtmada ko‘rsatilgan maqsadlarda foydalanilmaganda, ushbu kredit (lizing) bo‘yicha to‘langan kompensatsiya mablag‘lari tijorat banki tomonidan Kompaniyaga qaytariladi. Bunda ushbu qoida Jamg‘arma bilan avval tuzilgan shartnomalardan kelib chiqadigan munosabatlarga ham tatbiq etiladi.
12. Davlat aktivlarini boshqarish agentligi Toshkent shahar hokimligi bilan birgalikda bir oy muddatda Kompaniyani Toshkent shahridagi zaruriy infratuzilmaga ega bo‘lgan ma’muriy binoga joylashtirishni ta’minlasin.
13. Iqtisodiyot va moliya vazirligi Markaziy bank va boshqa manfaatdor vazirlik va idoralar bilan birgalikda ikki oy muddatda qonunchilik hujjatlariga mazkur qarordan kelib chiqadigan o‘zgartirish va qo‘shimchalar to‘g‘risida Vazirlar Mahkamasiga takliflar kiritsin.
14. Mazkur qarorning ijrosini samarali tashkil qilishga mas’ul va shaxsiy javobgar etib Bosh vazir o‘rinbosari J.A. Qo‘chqorov va Markaziy bank raisi M.B. Nurmuratov belgilansin.
Qaror ijrosini muhokama qilib borish, ijro uchun mas’ul tashkilotlar faoliyatini muvofiqlashtirish va nazorat qilish O‘zbekiston Respublikasi Bosh vaziri A.N. Aripov zimmasiga yuklansin.",https://www.lex.uz/uz/docs/-7093832
9,Tadbirkorlik va shaharsozlik faoliyatini amalga oshirishda yer resurslarining investitsiyaviy imkoniyatlaridan samarali foydalanish chora-tadbirlari to‘g‘risida,"O‘zbekiston Respublikasi Prezidentining 2021-yil 8-iyundagi “Yer munosabatlarida tenglik va shaffoflikni ta’minlash, yerga bo‘lgan huquqlarni ishonchli himoya qilish va ularni bozor aktiviga aylantirish chora-tadbirlari to‘g‘risida”gi PF-6243-son Farmoni bilan boshlangan yer munosabatlari sohasidagi islohotlarni izchil davom ettirish maqsadida:
1. Belgilansinki:
a) qishloq xo‘jaligiga mo‘ljallanmagan yer uchastkalarini mulk huquqi yoki ijara huquqi asosida, qishloq xo‘jaligiga mo‘ljallangan yer uchastkalarini ijara huquqi asosida sotib olish qiymatini quyidagi shartlarda har oyda teng ulushlarda, qoldiq summaga Markaziy bankning asosiy stavkasida foiz hisoblagan holda bo‘lib-bo‘lib to‘lashga ruxsat beriladi:
Toshkent, Nukus shaharlari va viloyatlar markazlarida — 3 yil davomida kamida 35 foiz miqdorida dastlabki to‘lovni o‘n besh ish kunida amalga oshirish sharti bilan;
boshqa aholi punktlarida — 5 yil davomida, 4- va 5-toifalardagi tumanlarda esa 10 yil davomida kamida 15 foiz miqdorida dastlabki to‘lovni o‘n besh ish kunida amalga oshirish sharti bilan;
b) barcha turdagi yer uchastkalarining qiymati o‘n besh ish kunida to‘liq to‘langan taqdirda, jami summaga nisbatan 20 foiz chegirma beriladi, bundan boshlang‘ich narxi 50 foizdan ortiqqa pasaytirilgan holda realizatsiya qilingan yer uchastkalari mustasno;
v) yer uchastkalari eng yaxshi taklifni tanlash asosida baholovchi tashkilot aniqlaydigan bozor qiymatida Vazirlar Mahkamasi tomonidan to‘g‘ridan-to‘g‘ri realizatsiya qilinganda, ushbu yer uchastkasi uchun quyidagi shakllardan birida hisob-kitob qilinishi mumkin:
yer uchastkasining qiymatini bevosita to‘lash, shu jumladan, ushbu bandga muvofiq bo‘lib-bo‘lib to‘lash;
yer uchastkasining qiymatini talabgor tomonidan tashkil etilgan (tashkil etiladigan) xo‘jalik jamiyatining ustav fondiga 1-ilovada belgilangan shartlar asosida davlat ulushi sifatida kiritish.
2. Qoraqalpog‘iston Respublikasi Vazirlar Kengashi, viloyatlar va Toshkent shahri hokimliklariga sanoat zonalari, aholi punktlari hududlarining qismlari, xususan, yangi barpo etiladigan ko‘p kvartirali va yakka tartibdagi uy-joy massivlari, savdo va xizmat ko‘rsatish majmualari hududlarini (keyingi o‘rinlarda — yangi massivlar) shaharsozlik jihatidan rejalashtirish ishlariga 2-ilovada belgilangan asosiy shartlarga muvofiq loyiha tashkilotlarini eng yaxshi takliflarni tanlash asosida jalb qilish huquqi berilsin. Bunda:
loyiha tashkilotlari yangi massiv barpo etiladigan hududni tanlash, yer uchastkalarini qurilish uchun tayyor holatga keltirish, hududni zonalashtirish va uning master rejasini ishlab chiqish, yer uchastkalarini lotlarga bo‘lgan holda “E-auksion” elektron savdo platformasi orqali elektron onlayn auksion savdolarida realizatsiya qilish ishlarini tashkil etadi;
yangi massiv hududlarini shaharsozlik jihatidan rejalashtirish ishlariga loyiha tashkilotlarini jalb qilish bo‘yicha xarajatlarning 30 foizigacha qismi (avans to‘lovi) tegishlicha tadbirkorlik infratuzilmasini rivojlantirish jamg‘armalari va Toshkent shahrini rivojlantirish jamg‘armasi mablag‘lari hisobidan, qolgan qismi esa, loyiha muvaffaqiyatli amalga oshirilgan taqdirda, ushbu yangi massivdagi yer uchastkalarini realizatsiya qilishdan mazkur jamg‘armalarga tushgan mablag‘lar hisobidan qoplanadi.
3. Belgilansinki, xususiy investorlar tashabbusi bilan yangi massivlarni barpo etishda yer uchastkalariga bo‘lgan huquqlar 3-ilovada nazarda tutilgan asosiy shartlarga muvofiq rasmiylashtiriladi. Bunda:
xususiy investorga tegishli yer uchastkalari hamda ular oralig‘ida joylashgan ko‘p kvartirali uylarga tutash yerlar va umumiy foydalanishdagi yerlar Ko‘chmas mulkni birlashtirish va uning yangi chegaralarini belgilash dalolatnomasi asosida yagona yer uchastkasiga birlashtiriladi;
Ko‘chmas mulkni birlashtirish va uning yangi chegaralarini belgilash dalolatnomasida xususiy investorga tegishli bo‘lgan yer uchastkalarining jami maydoni hamda ko‘p kvartirali uylarga tutash yerlar va umumiy foydalanishdagi yerlarning jami maydoni alohida ko‘rsatiladi;
Ko‘chmas mulkni birlashtirish va uning yangi chegaralarini belgilash dalolatnomasi xususiy investorga birlashtirilgan yer uchastkasida qurilish sohasida ruxsat beruvchi hujjatlarni olish uchun vakolatli organlarga murojaat qilish huquqini beradi;
birlashtirilgan yer uchastkasi hududida loyihalashtiriladigan va quriladigan obyektlar egallaydigan jami yer maydoni Ko‘chmas mulkni birlashtirish va uning yangi chegaralarini belgilash dalolatnomasida xususiy investorga tegishliligi ko‘rsatilgan yer uchastkalarining jami maydonidan oshmasligi shart;
birlashtirilgan yer uchastkasi hududida qurilishi rejalashtirilgan obyektlarning loyiha-smeta hujjatlari kelishilganidan keyin, ularga asosan Ko‘chmas mulkni bo‘lish va uning yangi chegaralarini belgilash dalolatnomasi rasmiylashtiriladi, unda xususiy investorga tegishli bo‘ladigan yer uchastkalarining, ko‘p kvartirali uylarga tutash yerlarning va umumiy foydalanishdagi yerlarning yangi chegaralari ko‘rsatiladi.
4. Belgilansinki:
mazkur Farmonning 2-bandida nazarda tutilgan hollarda yangi massivlar, qoida tariqasida, bo‘sh turgan yer uchastkalari o‘rnida tashkil etiladi, bunda loyiha yangi massiv hududidagi yer uchastkalarini davlat mulki sifatida davlat ro‘yxatidan o‘tkaziladigan yagona yer uchastkasiga birlashtirish orqali amalga oshiriladi;
mazkur Farmonning 3-bandida nazarda tutilgan hollarda yangi massivlar, qoida tariqasida, oldindan bo‘sh bo‘lmagan yer uchastkalari o‘rnida tashkil etiladi, bunda loyiha yangi massiv hududidagi yer uchastkalarini xususiy investor egaligidagi yagona yer uchastkasiga birlashtirish orqali amalga oshiriladi.
5. Shunday tartib o‘rnatilsinki, unga muvofiq:
qishloq xo‘jaligiga mo‘ljallanmagan yer uchastkalarini mulk huquqi, ijara huquqi va doimiy foydalanish huquqi bilan yangidan ajratishda (realizatsiya qilishda) 4-ilovada belgilangan asosiy shartlar asosida mazkur yer uchastkasida bino va inshootlarni loyihalash, qurilishni boshlash va yakunlash hamda obyektni foydalanishga topshirish muddatlari majburiy ravishda ko‘rsatiladi;
yangi realizatsiya qilingan yer uchastkalariga nisbatan obyektni foydalanishga topshirish davriga teng bo‘lgan, biroq uch yildan ko‘p bo‘lmagan muddatda yer solig‘i stavkasi 50 foiz miqdorida qo‘llanadi, bundan Toshkent va Nukus shaharlari, viloyatlar markazlarida joylashgan yer uchastkalari mustasno;
qurilish sohasida ruxsat berish tartib-taomillaridan o‘tish uchun sarflangan muddat, shuningdek, davlat organlari va mansabdor shaxslarning sud tomonidan qonunga xilof deb topilgan xatti-harakatlari (harakatsizligi) natijasida o‘tkazib yuborilgan muddat obyektni foydalanishga topshirish muddatidan chegirib tashlanadi;
loyihalash, qurilishni boshlash va yakunlash hamda obyektni foydalanishga topshirish muddatlariga rioya qilinmaganda, tuman (shahar) hokimligi tomonidan yer uchastkasiga bo‘lgan huquqni bekor qilish va yer uchastkasini boshqa shaxsga realizatsiya qilish uchun elektron onlayn auksionga chiqarish to‘g‘risida sudga majburiy tartibda da’vo arizasi kiritiladi;
sud qaroriga asosan yer uchastkasini takroran realizatsiya qilishdan tushgan mablag‘lar hisobidan ushbu yer uchastkasiga bo‘lgan huquqi bekor qilingan shaxsga mazkur yer uchastkasini olish uchun haqiqatda to‘lagan mablag‘lari qaytarib beriladi, bunda yer uchastkasini tanlash materiallarini tayyorlash va auksion o‘tkazish bilan bog‘liq xarajatlar chegirib qolinadi.
6. Belgilansinki, 2025-yil 1-yanvardan boshlab:
yer fondining barcha toifalari va yer turlari, shu jumladan, oldindan mavjud va yangidan ajratiladigan (realizatsiya qilinadigan) yer uchastkalari uchun yer uchastkalaridan ruxsat etilgan foydalanish turlari joriy etiladi;
yer uchastkasidan ruxsat etilgan foydalanish turi Vazirlar Mahkamasi tomonidan tasdiqlanadigan Yer uchastkalaridan ruxsat etilgan foydalanish turlari va kapital qurilish obyektlarining yagona klassifikatoriga muvofiq asosiy, shartli ravishda ruxsat berilgan va yordamchi turlarda belgilanadi, bunda yer uchastkasida joylashgan kapital qurilish obyektidan foydalanish maqsadi yer uchastkasining ruxsat etilgan foydalanish turiga muvofiq bo‘lishi shart;
yer uchastkasidan ruxsat etilgan foydalanish turi yer uchastkalarini berishda (realizatsiya qilishda), ularni baholash, auksion savdolari uchun boshlang‘ich narxini aniqlashda, qurilish sohasida ruxsat beruvchi xususiyatga ega hujjatlarni rasmiylashtirishda, ijtimoiy va infratuzilma obyektlariga yuklamani hisoblashda, soliq stavkalariga oshiruvchi va kamaytiruvchi koeffitsiyentlarni qo‘llashda va qonunchilikda nazarda tutilgan boshqa hollarda inobatga olinadi;
shartli ruxsat etilgan foydalanish turi uchun ruxsatnoma olishga Vazirlar Mahkamasi tomonidan belgilanadigan tartibda ijtimoiy va infratuzilma obyektlariga qo‘shimcha yuklamani kompensatsiya qilish sharti bilan yo‘l qo‘yiladi, bunda ushbu to‘lovlar Toshkent shahrida 2027-yil 1-yanvarga qadar huquqiy eksperiment doirasida kiritilgan qurilish hajmining har bir kub metri uchun undiriladigan to‘lovlar shaklida olinadi;
Qurilish va uy-joy kommunal xo‘jaligi vazirligi (qishloq xo‘jaligiga mo‘ljallanmagan yerlar bo‘yicha) hamda Qishloq xo‘jaligi vazirligi (qishloq xo‘jaligiga mo‘ljallangan yerlar bo‘yicha) ruxsat etilgan foydalanish turini belgilash va o‘zgartirish masalalarida vakolatli organlar hisoblanadi.
7. Tadbirkorlik va shaharsozlik faoliyatini amalga oshirishda yer resurslarining investitsiyaviy imkoniyatlaridan samarali foydalanish bo‘yicha chora-tadbirlar dasturi 5-ilovaga muvofiq tasdiqlansin.
8. O‘zbekiston Respublikasi Prezidentining ayrim hujjatlariga 6-ilovaga muvofiq o‘zgartirishlar kiritilsin.
9. Adliya vazirligi manfaatdor vazirlik va idoralar bilan birgalikda ikki oy muddatda qonunchilik hujjatlariga ushbu Farmondan kelib chiqadigan o‘zgartirish va qo‘shimchalar to‘g‘risida Vazirlar Mahkamasiga takliflar kiritsin.
10. Mazkur Farmonning ijrosini samarali tashkil qilishga mas’ul va shaxsiy javobgar etib Bosh vazir o‘rinbosarlari A.J. Ramatov, J.A. Qo‘chqorov va J.A. Xodjayev belgilansin.
Farmon ijrosini muhokama qilib borish, ijro uchun mas’ul idoralar faoliyatini muvofiqlashtirish va nazorat qilish O‘zbekiston Respublikasi Bosh vaziri A.N. Aripov zimmasiga yuklansin.",https://www.lex.uz/uz/docs/-7096177
10,O‘zbekiston Respublikasi Prezidentining tadbirkorlar bilan to‘rtinchi ochiq muloqotida belgilangan vazifalarni amalga oshirish chora-tadbirlari to‘g‘risida,"Joriy yilning 20-avgust kuni o‘tkazilgan O‘zbekiston Respublikasi Prezidentining tadbirkorlar bilan ochiq muloqoti doirasida kelib tushgan 12 mingta murojaatda ko‘tarilgan tizimli muammolarning yechimiga qaratilgan taklif va tashabbuslarni amalga oshirish hamda ochiq muloqotda belgilangan ustuvor vazifalarni bajarish maqsadida:
1. Tadbirkorlar bilan keng muhokamalarda bildirilgan taklif va tashabbuslar asosida ishlab chiqilgan va ularni ro‘yobga chiqarish bo‘yicha 5 ta yo‘nalishdan iborat O‘zbekiston Respublikasi Prezidentining tadbirkorlar bilan 2024-yildagi ochiq muloqotida belgilangan vazifalarni amalga oshirish dasturi doirasida quyidagilar:
ishlab chiqiladigan qonunchilik hujjatlari loyihalari ro‘yxati (keyingi o‘rinlarda — Ro‘yxat) 1-ilovaga muvofiq;
amaliy tadbirlar rejasi 2-ilovaga muvofiq tasdiqlansin.
2. Vazirlik va idoralar rahbarlariga mazkur Farmonga 1-ilovaga muvofiq qonunchilik hujjatlari loyihalari sifatli va o‘z vaqtida ishlab chiqilishi, kelishilishi va o‘rnatilgan tartibda kiritilishi, shuningdek, mazkur Farmonga 2-ilovaga muvofiq tadbirlar so‘zsiz bajarilishi yuzasidan shaxsiy javobgarlik yuklansin.
Topshiriqlarni to‘liq bajarmagan, kechiktirib bajargan yoki ijrosini ta’minlamagan vazirlik va idoralar rahbarlariga topshiriq ijrosi muddati tugagan kundan boshlab ijrosi ta’minlangunga qadar bo‘lgan muddatda rag‘batlantirish to‘lovlari to‘xtatilishi belgilansin.
3. Shunday tartib o‘rnatilsinki, unga muvofiq 2024-yil 1-noyabrdan:
davlat dasturlari asosida kichik va o‘rta tadbirkorlik subyektlarini qo‘llab-quvvatlashga barcha tijorat banklari va mikromoliya tashkilotlari jalb qilinadi;
O‘zbekiston Respublikasi Prezidentining 2023-yil 14-sentabrdagi PQ-306-son qaroriga asosan amalga oshirilayotgan “Kichik biznesni uzluksiz qo‘llab-quvvatlash” kompleks dasturi doirasida kichik tadbirkorlik subyektlariga ajratiladigan 100 million so‘mgacha garovsiz mikrokreditlarni qayta moliyalashtirish yoki ular bo‘yicha kafilliklar taqdim etish tartibini saqlab qolgan holda tijorat banklariga va mikromoliya tashkilotlariga o‘z resurslari hisobiga mazkur mikrokredit miqdorini 300 million so‘mgacha oshirishga ruxsat etiladi.
4. Iqtisodiyot va moliya vazirligi Soliq qo‘mitasi bilan birgalikda 2025-yil 1-yanvardan boshlab elektron onlayn auksion savdolarida qishloq xo‘jaligiga mo‘ljallanmagan bo‘sh turgan yer uchastkalarini mulk huquqi asosida realizatsiya qilish bo‘yicha aylanmani qo‘shilgan qiymat solig‘idan ozod etish bo‘yicha qonun loyihasini Vazirlar Mahkamasiga kiritsin.
5. Vazirlar Mahkamasi 2024-yil 1-noyabrga qadar tadbirkorlik subyektlariga elektr energiyasi va tabiiy gaz uchun to‘lovni oldindan amalga oshirishda qulaylik yaratish, elektr energiyasi va tabiiy gaz iste’moli miqdorlariga nisbatan shartnomaviy limitlarni oshirish va undan ortishiga yo‘l qo‘yilgan taqdirda ortiq iste’mol qilingan elektr energiyasi hamda tabiiy gaz uchun qo‘shimcha to‘lovni kamida 10 baravarga kamaytirish choralarini ko‘rsin.
6. Belgilansinki:
a) eksport operatsiyalari bo‘yicha qo‘shilgan qiymat solig‘i summasi o‘rnini qoplashda:
soliq to‘lovchilardan O‘zbekiston Respublikasining bojxona hududidan o‘tkazish punktida joylashgan bojxona organining tovarlar belgilangan mamlakatga jo‘natilganligini tasdiqlovchi belgisi qo‘yilgan, tovarga ilova qilinadigan hujjatlarni soliq organlariga taqdim etish talab etilmaydi;
bojxona organlari tomonidan real vaqt rejimida elektron axborot almashinuvi vositasida soliq organlariga tovarlar bojxona chegarasini kesib o‘tganligi to‘g‘risida taqdim etilgan ma’lumotlar tovarlar eksport qilinganligini tasdiqlash uchun asos bo‘ladi.
Oldingi tahrirga qarang.
Bunda mazkur tartib 2023-yil 1-dekabrdan ushbu Farmon kuchga kirgunga qadar bo‘lgan davrdagi eksport operatsiyalari bo‘yicha qo‘shilgan qiymat solig‘i summasi o‘rnini qoplash uchun taqdim etilgan arizalarga nisbatan ham tatbiq etiladi;
(6-band “a” kichik bandining to‘rtinchi xatboshisi O‘zbekiston Respublikasi Prezidentining 2024-yil 10-dekabrdagi PF-214-sonli Farmoni tahririda — Qonunchilik ma’lumotlari milliy bazasi, 11.12.2024-y., 06/24/214/1018-son)
b) asbob-uskunalar va (yoki) butlovchi qismlar importiga oid kontraktda ularni yetkazib berish muddati 180 kundan ortiq etib belgilangan bo‘lsa, mazkur operatsiya bo‘yicha aktivlarni repatriatsiya qilish muddati sifatida kontraktda ko‘rsatilgan yetkazib berish muddati e’tirof etiladi.
7. 2025-yil 1-yanvardan 2028-yil 1-yanvarga qadar umumiy ovqatlanish korxonalariga foyda solig‘i stavkasi 50 foizga kamaytirilsin.
8. 2024-yil 1-oktabrdan boshlab turoperatorlik va mehmonxona xizmatlarini, 2025-yil 1-yanvardan boshlab umumiy ovqatlanish xizmatlarini ko‘rsatuvchi tadbirkorlik subyektlariga 2028-yil 1-yanvarga qadar har oyning 25 sanasiga qadar to‘langan qo‘shilgan qiymat solig‘ining bir qismini quyidagi miqdorlarda respublika budjetidan qaytarish tizimi joriy etilsin:
a) oylik tovar aylanmasining naqd pulsiz (to‘lov terminallari yoki mobil to‘lovlar orqali) qismi:
60 foizdan oshgan umumiy ovqatlanish korxonalariga — budjetga to‘langan qo‘shilgan qiymat solig‘ining 40 foizi;
60 foizdan kam umumiy ovqatlanish korxonalariga — budjetga to‘langan qo‘shilgan qiymat solig‘ining 20 foizi;
b) turoperatorlik va mehmonxona xizmatlarini ko‘rsatuvchi tadbirkorlik subyektlariga — budjetga to‘langan qo‘shilgan qiymat solig‘ining 20 foizi.
9. 2025-yil 1-yanvardan boshlab davlat xaridlarini (korporativ buyurtmachilarning tijorat maqsadlarida amalga oshiriladigan davlat xaridlaridan tashqari) amalga oshirishda tovarning o‘zlashtirish darajasidan kelib chiqib ishlab chiqaruvchilarni rag‘batlantirish tizimi yo‘lga qo‘yilsin. Bunda mazkur tizim Elektron kooperatsiya portali bilan bir qatorda davlat xaridlari bo‘yicha maxsus axborot portali vositasida barcha davlat xaridlari elektron tizimlarida joriy etiladi.
Savdo-sanoat palatasi Iqtisodiyot va moliya vazirligi, Texnik jihatdan tartibga solish agentligi va Statistika agentligi bilan birgalikda ikki oy muddatda tarmoqlar kesimida mahalliy ishlab chiqarilgan mahsulotlar to‘g‘risidagi sertifikatlarni berish tizimini hamda ularni o‘zlashtirish darajasi bo‘yicha reyestrni joriy etsin.
10. Belgilansinki:
2024-yil 1-noyabrdan boshlab barcha uchun ochiq holatda yuritiladigan Inson hayoti va sog‘lig‘iga yuqori xavf soluvchi omillar reyestri (keyingi o‘rinlarda — Reyestr) joriy qilinadi;
2025-yil 1-yanvardan boshlab nazorat qiluvchi organlar tomonidan tadbirkorlik subyektlari faoliyatini to‘xtatib turishga faqatgina Reyestrga kiritilgan omillar asosida yo‘l qo‘yiladi, bundan tadbirkorlik subyektlari faoliyatini sud tartibida hamda qonunda belgilanadigan asoslar bo‘yicha to‘xtatib turish holatlari mustasno.
11. 2025-yil 1-yanvardan boshlab nazorat qiluvchi organlar tomonidan tadbirkorlik subyektlari faoliyatida huquqbuzarlik sodir etish xavfini aniqlash bo‘yicha “Xavfni tahlil qilish” elektron tizimi joriy etilsin. Bunda tekshiruv va profilaktika tadbirlarini tashabbus etish ushbu tizim natijalari asosida amalga oshirilishi belgilansin.
12. Bosh prokuratura Adliya vazirligi va Soliq qo‘mitasi bilan birgalikda bir oy muddatda foyda (daromad) yoki soliq solinadigan boshqa obyektlarni qasddan yashirishni, kamaytirib ko‘rsatishni, shuningdek, davlat tomonidan belgilangan soliqlarni yoki yig‘imlarni to‘lashdan qasddan bo‘yin tovlashni sodir etganlik bo‘yicha jinoiy javobgarlikka tortish uchun asos bo‘ladigan zarar miqdorini 2 baravar oshirish bo‘yicha qonun loyihasini belgilangan tartibda kiritsin.
13. Jahon savdo tashkiloti bilan ishlash bo‘yicha idoralararo komissiyaga tashqi savdodagi tarif va notarif choralarni Jahon savdo tashkiloti talablari asosida vaqtincha tartibga solish bo‘yicha qarorlar qabul qilish vakolati berilsin.
14. Shunday tartib o‘rnatilsinki, unga muvofiq:
Adliya vazirligi Hisob palatasi bilan birgalikda har oyda amaliy tadbirlar rejasi va Ro‘yxatda belgilangan vazifalarni amalga oshirish holatini o‘rganib boradi, natijalari bo‘yicha ma’lumot va topshiriqlar ijrosida yuzaga kelayotgan masalalar yechimi bo‘yicha takliflarni Prezident Administratsiyasi va Vazirlar Mahkamasiga kiritib boradi;
amaliy tadbirlar rejasi va Ro‘yxatda belgilangan vazifalarni amalga oshirish holati har oyda Vazirlar Mahkamasi Rayosati majlislarida ko‘rib chiqiladi, yuzaga kelayotgan muammolar yechimi bo‘yicha hamda yo‘l qo‘yilgan kamchiliklar uchun tegishli mas’ullarga choralar ko‘rib boriladi;
O‘zbekiston Respublikasi Prezidenti Administratsiyasi Nazorat inspeksiyasi amaliy tadbirlar rejasi va Ro‘yxatda belgilangan vazifalar mas’ul vazirlik va idoralar tomonidan belgilangan muddatlarda va sifatli ijro etilishini ta’minlaydi.
15. O‘zbekiston Respublikasi Prezidentining ayrim qarorlariga 3-ilovaga muvofiq o‘zgartirish va qo‘shimchalar kiritilsin.
16. Iqtisodiyot va moliya vazirligi Investitsiyalar, sanoat va savdo vazirligi, Savdo-sanoat palatasi hamda manfaatdor idoralar bilan birgalikda ikki oy muddatda qonunchilik hujjatlariga ushbu Farmondan kelib chiqadigan o‘zgartirish va qo‘shimchalar to‘g‘risida Vazirlar Mahkamasiga takliflar kiritsin.
17. Mazkur Farmonning ijrosini samarali tashkil qilishga mas’ul va shaxsiy javobgar etib Bosh vazir o‘rinbosarlari J.A. Qo‘chqorov va J.A. Xodjayev belgilansin.
Farmon ijrosini har oyda muhokama qilib borish, ijro uchun mas’ul idoralar faoliyatini muvofiqlashtirish va nazorat qilish O‘zbekiston Respublikasi Bosh vaziri A.N. Aripov zimmasiga yuklansin.",https://www.lex.uz/uz/docs/-7089547
11,"Buxoro viloyatida kichik va o‘rta biznesni qo‘llab-quvvatlash, xizmat ko‘rsatish va turizmni rivojlantirishning qo‘shimcha chora-tadbirlari to‘g‘risida","Buxoro viloyatida tadbirkorlik subyektlari uchun infratuzilmani yaxshilash, turizm xizmatlarini yanada kengaytirish, aholi daromadlarini oshirish va bandligini ta’minlash uchun tadbirkorlik faoliyatini moliyaviy qo‘llab-quvvatlash maqsadida:
1. Tiklanish va taraqqiyot jamg‘armasi Iqtisodiyot va moliya vazirligiga ikki yillik imtiyozli davr bilan 5 yil muddatga 100 million AQSh dollari miqdorida foizsiz kredit ajratsin.
2. Belgilansinki, ushbu qarorning 1-bandida nazarda tutilgan mablag‘lar Iqtisodiyot va moliya vazirligi tomonidan Buxoro viloyatidagi 1-ilovaga muvofiq yo‘nalishlardagi loyihalarni moliyalashtirish uchun quyidagi shartlarda ajratiladi:
oilaviy tadbirkorlikni rivojlantirish dasturlari, shuningdek, O‘zbekiston Respublikasi Prezidentining 2023-yil 10-noyabrdagi PF-193-son Farmoni va 2023-yil 14-sentabrdagi PQ-306-son qarorida belgilangan tartib va mexanizmlar asosida kichik va o‘rta biznes, xizmat ko‘rsatish va turizm loyihalarini moliyaviy qo‘llab-quvvatlash uchun tijorat banklari va “Tadbirkorlikni rivojlantirish kompaniyasi” AJga ikki yillik imtiyozli davr bilan 5 yil muddatga foizsiz 60 million AQSh dollari miqdoridagi mablag‘lar;
Buxoro viloyati hokimligining asoslantirilgan hisob-kitoblariga muvofiq, infratuzilma loyihalarini moliyalashtirish uchun ikki yillik imtiyozli davr bilan 5 yil muddatga foizsiz 40 million AQSh dollari miqdoridagi budjet ssudasi.
Bosh vazir o‘rinbosari J.A. Qo‘chqorovga haqiqiy talabdan kelib chiqqan holda ajratilayotgan mablag‘larni yo‘nalishlar kesimida qayta taqsimlash vakolati berilsin.
3. Buxoro viloyatida tadbirkorlik infratuzilmasini yaxshilash va loyihalarni moliyalashtirishni muvofiqlashtirish bo‘yicha 2-ilovaga muvofiq tarkibda ishchi guruh tuzilsin va unga quyidagi vazifalar yuklansin:
master-rejalar asosida infratuzilma loyihalarining manzilli ro‘yxatini shakllantirish;
infratuzilma loyihalarini amalga oshirish va master-rejalarni ishlab chiqish bo‘yicha buyurtmachilarni belgilash;
loyihalarni o‘z vaqtida va sifatli amalga oshirish ishlarini tashkil etish, mablag‘lardan samarali foydalanish ustidan qat’iy nazorat o‘rnatish.
4. Vazirlar Mahkamasi ikki hafta muddatda ajratilgan mablag‘lardan samarali foydalanish va loyihalarni tezlashtirilgan tartibda amalga oshirish bo‘yicha quyidagilarni nazarda tutuvchi tartibni tasdiqlasin:
har bir loyiha bo‘yicha zarur mablag‘larni ishchi guruh xulosasiga ko‘ra Buxoro viloyati hokimligi buyurtmasi asosida ajratish;
qiymati 1 million AQSh dollarigacha bo‘lgan loyihalarni amalga oshirish va moliyalashtirish bilan bog‘liq jarayonlarni qisqa muddatlarda amalga oshirish uchun Vazirlar Mahkamasi (Qo‘chqorov) bilan kelishilgan holda tezkor qarorlar qabul qilish.
5. Quyidagilar:
Buxoro viloyati tuman (shahar)larining arxitektura qiyofasini yaxshilash, aholi, tadbirkorlar va turistlarga qulay sharoitlar yaratish uchun ishlab chiqiladigan master-rejalar ro‘yxati 3-ilovaga muvofiq;
Buxoro viloyatining tuman (shahar)larida turizm, ko‘ngilochar, gastronomik, savdo va servis faoliyatini rivojlantirish maqsadida tashkil qilinadigan tunu kun faoliyat ko‘rsatadigan ko‘chalar ro‘yxati 4-ilovaga muvofiq;
Buxoro viloyatining tuman (shahar)larini ixtisoslashtirish hamda unga asosan ularning “o‘sish nuqta”lari (drayverlari)ni rivojlantirish yo‘nalishlari 5-ilovaga muvofiq tasdiqlansin.
6. Buxoro viloyati hokimligi (Zaripov):
ikki hafta muddatda tadbirkorlik uchun Buxoro viloyatining tuman (shahar)lari infratuzilmasini yaxshilash bo‘yicha takliflarni Vazirlar Mahkamasida taqdimot qilsin;
mazkur qarorning 2-bandiga muvofiq moliyalashtiriladigan infratuzilma loyihalarining manzilli ro‘yxatini master-rejalarni hisobga olgan holda tasdiqlasin.
7. Bosh vazir o‘rinbosari J.A. Qo‘chqorov ikki hafta muddatda mazkur qarorga muvofiq kichik va o‘rta biznes subyektlarini moliyaviy qo‘llab-quvvatlash uchun ajratiladigan mablag‘larning tijorat banklari va “Tadbirkorlikni rivojlantirish kompaniyasi” AJ o‘rtasidagi taqsimotini tasdiqlasin.
8. Mazkur qarorning ijrosini samarali tashkil qilishga mas’ul va shaxsiy javobgar etib Bosh vazir o‘rinbosari J.A. Qo‘chqorov hamda Buxoro viloyati hokimi B.K. Zaripov belgilansin.
Qaror ijrosi uchun mas’ul idoralar faoliyatini muvofiqlashtirish va nazorat qilish O‘zbekiston Respublikasi Bosh vaziri A.N. Aripov zimmasiga yuklansin.",https://www.lex.uz/uz/docs/-7061130
12,To‘siqsiz turizm orqali turizm imkoniyatlarini yanada kengaytirish bo‘yicha qulay shart-sharoitlar yaratish chora-tadbirlari to‘g‘risida,"Respublikada turizm infratuzilmasidagi mavjud muammolarni hal etish, sohada ko‘rsatilayotgan xizmatlar sifatini oshirish va to‘siqsiz turizm yo‘nalishida davlat tomonidan nogironligi bo‘lgan fuqarolarga qo‘shimcha rag‘batlantirishlar yaratish hamda O‘zbekiston Respublikasi Prezidentining “O‘zbekiston Respublikasida to‘siqsiz turizm infratuzilmasini rivojlantirish va uni rag‘batlantirish chora-tadbirlari to‘g‘risida” 2024-yil 12-yanvardagi PQ-20-son qaroriga muvofiq Vazirlar Mahkamasi qaror qiladi:
1. Quyidagilarni nazarda tutuvchi Mehmonxona xizmatlarini ko‘rsatayotgan tadbirkorlik subyektlariga infratuzilmani nogironligi bo‘lgan shaxslar uchun moslashtirish xarajatlarining bir qismini qoplab berish tartibi to‘g‘risidagi vaqtinchalik nizom (keyingi o‘rinlarda — Vaqtinchalik nizom) ilovaga muvofiq tasdiqlansin:
mehmonxona xizmatini ko‘rsatuvchi tadbirkorlik subyektlarining subsidiya olish uchun murojaat qilish tartibi;
murojaatlarni ko‘rib chiqish va subsidiya ajratish tartibi;
subsidiya ajratishni rad etish asoslari.
2. O‘zbekiston Respublikasi Ekologiya, atrof-muhitni muhofaza qilish va iqlim o‘zgarishi vazirligi huzuridagi Turizm qo‘mitasi (keyingi o‘rinlarda — Turizm qo‘mitasi) 2027-yil 1-yanvarga qadar Turizmni qo‘llab-quvvatlash jamg‘armasi mablag‘lari hisobidan:
Qoraqalpog‘iston Respublikasi, viloyatlar va Toshkent shahrida ming nafar I va II guruh nogironligi bo‘lgan fuqaroga O‘zbekiston bo‘ylab sayohat qilish xarajatlarining 50 foizi, biroq 500 ming so‘mdan oshmagan qismini;
eshitish qobiliyatini yo‘qotgan nogironligi bo‘lgan shaxslar uchun surdogidlar tayyorlash kurslari xarajatlarining 50 foizini qoplab berish tartibini bir oy muddatda ishlab chiqsin hamda tasdiqlasin.
3. Turizm qo‘mitasi va O‘zbekiston Respublikasi Raqamli texnologiyalar vazirligi ikki oy muddatda:
ushbu qaror bilan tasdiqlangan Vaqtinchalik nizomga muvofiq davlat xizmati Yagona interaktiv davlat xizmatlari portali (keyingi o‘rinlarda — YIDXP) orqali joriy etilishini ta’minlasin;
YIDXPda davlat xizmatlari ko‘rsatilishining har bir bosqichida murojaatlar ko‘rib chiqilishini kuzatib borish imkoniyatini yaratsin.
4. O‘zbekiston Respublikasi Adliya vazirligi va Turizm qo‘mitasi tomonidan davlat xizmatlarini ko‘rsatishning belgilangan tartibiga rioya etilishi yuzasidan, shu jumladan, YIDXP orqali doimiy nazorat o‘rnatilsin.
5. Mazkur qarorning bajarilishini nazorat qilish O‘zbekiston Respublikasi ekologiya, atrof-muhitni muhofaza qilish va iqlim o‘zgarishi vaziri A.A. Abduxakimov hamda adliya vaziri A.J. Tashkulov zimmasiga yuklansin.",https://www.lex.uz/uz/docs/-7061591
13,Kemalarni xususiy sektor tomonidan texnik ko‘rikdan o‘tkazish tartibi to‘g‘risidagi nizomni tasdiqlash haqida,"O‘zbekiston Respublikasi Prezidentining “Ma’muriy islohotlar doirasida transport sohasida davlat boshqaruvini samarali tashkil qilish chora-tadbirlari to‘g‘risida” 2023-yil 14-iyundagi PF-94-son Farmoni ijrosini ta’minlash maqsadida Vazirlar Mahkamasi qaror qiladi:
1. O‘zbekiston Respublikasi Prezidentining “Ma’muriy islohotlar doirasida transport sohasida davlat boshqaruvini samarali tashkil qilish chora-tadbirlari to‘g‘risida” 2023-yil 14-iyundagi PF-94-son Farmoniga muvofiq Transport vazirligining daryo transportida davlat xizmatlarini ko‘rsatish funksiyalarini xususiy sektorga o‘tkazish belgilanganligi ma’lumot uchun qabul qilinsin.
2. Quyidagilarni nazarda tutuvchi Kemalarni xususiy sektor tomonidan texnik ko‘rikdan o‘tkazish tartibi to‘g‘risidagi nizom ilovaga muvofiq tasdiqlansin:
tadbirkorlik subyektlari tomonidan kemalarni texnik ko‘rikdan o‘tkazishni tashkil etish;
texnik ko‘rikdan o‘tkazilgan kemalar to‘g‘risidagi ma’lumotlarni Transport vazirligi huzuridagi Transport nazorati inspeksiyasi tomonidan yuritiladigan kema reyestriga kiritib borish;
kemalarni texnik ko‘rikdan o‘tkazish uchun tadbirkorlik subyektlarini tanlash tartibi;
tadbirkorlik subyektlarining kemalarni texnik ko‘rikdan o‘tkazish ishlarini monitoring qilish.
3. Transport vazirligi manfaatdor vazirlik va idoralar bilan birgalikda uch oy muddatda o‘zlari qabul qilgan normativ-huquqiy hujjatlarni ushbu qarorga muvofiqlashtirsin.
4. Ushbu qaror rasmiy e’lon qilingan kundan e’tiboran uch oy o‘tgach kuchga kiradi.
5. Mazkur qarorning bajarilishini nazorat qilish O‘zbekiston Respublikasi Bosh vazirining o‘rinbosari A.J. Ramatov hamda transport vaziri I.R. Maxkamov zimmasiga yuklansin.
O‘zbekiston Respublikasining Bosh vaziri A. ARIPOV
Toshkent sh.,
2024-yil 8-avgust,
488-son
O‘zbekiston Respublikasi Vazirlar Mahkamasining 2024-yil 8-avgustdagi 488-son qaroriga
ILOVA
Kemalarni xususiy sektor tomonidan texnik ko‘rikdan o‘tkazish tartibi to‘g‘risidagi
NIZOM
1-bob. Umumiy qoidalar
1. Mazkur Nizom xususiy sektor tomonidan kemalarni dastlabki, har yillik, navbatdagi va navbatdan tashqari texnik ko‘riklardan o‘tkazish tartibini belgilaydi.
2. Ushbu Nizomda quyidagi asosiy tushunchalardan foydalaniladi:
kema — kemachilik maqsadida foydalanadigan, asosiy dvigateli 75 ot kuchidan kam bo‘lmagan o‘ziyurar va sig‘imi 80 registr tonnadan kam bo‘lmagan o‘ziyurmas suzuvchan qurilmalar, shu jumladan, aralash (daryo — dengiz) suzish kemalari, paromlar, suv tubini chuqurlashtiruvchi va tozalovchi zemsnaryadlar, suzuvchan kran va shu kabi texnik qurilmalar;
kema reyestri — Transport vazirligi huzuridagi Transport nazorati inspeksiyasining (keyingi o‘rinlarda — Transport nazorati inspeksiyasi) Qoraqalpog‘iston Respublikasi, Surxondaryo, Xorazm va Toshkent viloyatlari hududiy bo‘limlarining Kemachilik registri bosh inspektorlari tomonidan yuritiladigan kema hamda uning egasi to‘g‘risidagi ma’lumotlarni o‘z ichiga olgan elektron va qog‘oz shaklda yuritiladigan axborotlar majmui;
Kemachilik registri bosh inspektorlari — Transport nazorati inspeksiyasining Qoraqalpog‘iston Respublikasi, Surxondaryo, Xorazm va Toshkent viloyatlari hududiy bo‘limlarining kemalarni klassifikatsiya hamda texnik nazorat qilish vakolati berilgan mansabdor shaxslari;
tadbirkorlik subyekti — kemalarni texnik ko‘rikdan o‘tkazish to‘g‘risida Davlat funksiyalarining yagona reyestrini shakllantirish va yuritishga qaratilgan elektron maydoncha (keyingi o‘rinlarda — Elektron maydoncha) orqali istak bildirgan yuridik shaxs;
xulosa tayyorlovchi organ — Transport nazorati inspeksiyasi.
3. Kemalar texnik ko‘rikdan Kemachilik registri bosh inspektorlari hamda tadbirkorlik subyektlari tomonidan Vazirlar Mahkamasining “Daryo transportida davlat xizmatlari ko‘rsatishning ma’muriy reglamentini tasdiqlash to‘g‘risida” 2022-yil 7-apreldagi 167-son hamda “O‘zbekiston Respublikasi kemachiligi sohasida xavfsizlikni ta’minlashga oid chora-tadbirlar to‘g‘risida” 2023-yil 11-sentabrdagi 462-son qarorlari talablariga muvofiq o‘tkaziladi.
4. Davlat xavfsizlik xizmati hamda Mudofaa vazirligi organlariga tegishli kemalar ushbu tashkilotlar boshliqlarining qaroriga asosan tegishli shartnoma tuzish orqali faqat Kemachilik registri bosh inspektorlari tomonidan texnik ko‘rikdan o‘tkaziladi.
5. O‘zbekiston Respublikasining ichki kema yo‘llarida va suv havzalarida foydalanishda bo‘lgan, yuridik va jismoniy shaxslarga tegishli, belgilangan tartibda kema reyestriga kiritilgan kemalar majburiy texnik ko‘rikdan o‘tkaziladi.
Texnik ko‘rikdan o‘tkazilgan kemalar to‘g‘risidagi ma’lumotlar kema reyestriga kiritib boriladi.
6. Kemachilik registri bosh inspektorlari tomonidan kemalar texnik ko‘rikdan o‘tkazilganligi uchun to‘lov kema egasi tomonidan Vazirlar Mahkamasining 2022-yil 7-apreldagi 167-son qarori bilan tasdiqlangan Daryo transportida davlat xizmatlari ko‘rsatishning ma’muriy reglamentiga muvofiq amalga oshiriladi.
Tadbirkorlik subyektlari tomonidan kemalar texnik ko‘rikdan o‘tkazganligi uchun to‘lov miqdorini tadbirkorlik subyektlari mustaqil belgilaydi va kelib tushadigan mablag‘lar to‘liq hajmda o‘zlarining tasarrufida qoladi.
7. Kemalarni texnik ko‘rikdan o‘tkazishga suv transporti sohasi bo‘yicha mutaxassislikka ega shaxslarga ruxsat beriladi.
2-bob. Tadbirkorlik subyektlari tomonidan kemalarni texnik ko‘rikdan o‘tkazishni tashkil etish
8. Kemalar texnik ko‘rikdan kema joylashgan manzil bo‘yicha o‘tkaziladi.
Kema joylashgan manzilga borish-kelish shartlari va xarajatlari kema egasi bilan tuziladigan shartnomalarda belgilanadi.
9. Texnik ko‘rikdan o‘tkazish davrida Kemachilik registri bosh inspektorlari va tadbirkorlik subyektlari tomonidan quyidagi nazorat-o‘lchash vositalaridan foydalaniladi:
kema qobig‘i qalinligini o‘lchash vositasi (0.7 mm dan 100 mm gacha diapazonda);
benzin va dizel yoqilg‘isida ishlovchi dvigatellardan chiqadigan gazlar miqdorini o‘lchash vositasi;
dvigatellar tirsakli vallarining aylanish chastotasini o‘lchash vositasi (100 — 60000 aylanish chastotasi diapazonida);
shovqinni o‘lchash vositasi (60 — 100 detsibel diapazonida);
elektr uzatkich simlarining texnik holatini aniqlash vositasi (500 — 2500 V diapazonda).
Qo‘llaniladigan nazorat-o‘lchash vositalari muvofiqlik sertifikatiga ega va qonunchilik hujjatlariga muvofiq davriy qiyoslashdan o‘tgan bo‘lishi shart.
3-bob. Kemalarni texnik ko‘rikdan o‘tkazish uchun tadbirkorlik subyektlarini tanlash
10. Kemalarni texnik ko‘rikdan o‘tkazish uchun tadbirkorlik subyektlari Vazirlar Mahkamasining 2021-yil 23-sentabrdagi 596-son qarori bilan tasdiqlangan Davlat funksiyalarini xususiy sektorga o‘tkazish tartibi to‘g‘risidagi nizom talablariga muvofiq tanlanadi.
11. Kemalarni texnik ko‘rikdan o‘tkazish istagini bildirgan tadbirkorlik subyektlari, davlat funksiyalarini xususiy sektorga o‘tkazish sohasidagi vakolatli organ — Iqtisodiyot va moliya vazirligi tomonidan tashkil etilgan Elektron maydonchada ko‘rsatilgan soha bo‘yicha tajribaga ega ekanligi yoki o‘xshash soha bo‘yicha vazifalarni amalga oshirayotganligi to‘g‘risida ma’lumotlarni taqdim etadi.
12. Iqtisodiyot va moliya vazirligi dastlabki olingan ma’lumotlar bo‘yicha tanlab olingan tadbirkorlik subyektlarining imkoniyatini baholash uchun tadbirkorlik subyektlari ro‘yxatini shakllantiradi va Transport nazorati inspeksiyasiga taqdim etadi.
13. Transport nazorati inspeksiyasi tomonidan tadbirkorlik subyektlarining kemalarni texnik ko‘rikdan o‘tkazish bo‘yicha imkoniyatini baholashda, tadbirkorlik subyektlari tomonidan Vazirlar Mahkamasining “Daryo transportida davlat xizmatlari ko‘rsatishning ma’muriy reglamentini tasdiqlash to‘g‘risida” 2022-yil 7-apreldagi 167-son hamda “O‘zbekiston Respublikasi kemachiligi sohasida xavfsizlikni ta’minlashga oid chora-tadbirlar to‘g‘risida” 2023-yil 11-sentabrdagi 462-son qarorlari talablariga rioya etilishi va kemalarni texnik ko‘rikdan o‘tkazish ishlarining tashkil etilganligi o‘rganib chiqiladi.
14. Tadbirkorlik subyektlarining imkoniyatiga baho berish quyidagilarni o‘z ichiga oladi:
tadbirkorlik subyektlarida O‘zbekiston Respublikasining daryo transporti sohasiga oid qonunchilik hujjatlariga rioya etilishini tekshirish, ularning natijalarini tahlil etish;
tadbirkorlik subyektlarida kemalarni texnik ko‘rikdan o‘tkazish ishlarini amalga oshirish uchun yetarli malakaga ega bo‘lgan xodimlarning mavjudligi;
kemalarni texnik ko‘rikdan o‘tkazish tizimi, jarayonlari va sifatini tekshirish;
nazorat-o‘lchash vositalarining ro‘yxati va ularning mavjudligi;
nazorat-o‘lchash vositalarining davlat sinovidan, qiyoslashdan, kalibrlashdan o‘tkazilganligi va muvofiqlik sertifikatlari yoki chet el muvofiqlik sertifikatlarining e’tirof etilganligi to‘g‘risidagi hujjatlar mavjudligi;
shikastlanishlar mezoni va o‘lchash uslublari;
yurish va shvartov sinovlaridan o‘tkazish bo‘yicha texnologik jarayonlarning mavjudligi;
tadbirkorlik subyektlarining ko‘rsatiladigan faoliyat turi bo‘yicha jismoniy va yuridik shaxslarning murojaatlarini ko‘rib chiqish tartibini tahlil etish.
15. Mazkur Nizomning 14-bandida keltirilgan talablar Transport nazorati inspeksiyasi tomonidan o‘n kun muddat ichida o‘rganib chiqiladi va xulosa tayyorlanib, bir kun muddatda Iqtisodiyot va moliya vazirligiga taqdim etiladi.
16. Transport nazorati inspeksiyasi zarur hollarda, o‘z mablag‘lari hisobidan tegishli xulosalarni tayyorlash uchun ekspertlarni shartnoma asosida jalb etishi mumkin.
17. Iqtisodiyot va moliya vazirligi Transport nazorati inspeksiyasi tomonidan tayyorlangan xulosaga muvofiq kemalarni texnik ko‘rikdan o‘tkazish bo‘yicha ijobiy baho berilgan tadbirkorlik subyektlarini tanlaydi.
18. Iqtisodiyot va moliya vazirligi tomonidan tanlangan tadbirkorlik subyektlarida ko‘rsatilgan soha bo‘yicha funksiyalarni amalga oshirish uchun belgilangan tartibda texnik jihatdan malakaliligi ma’qullashdan o‘tkazilgan, kemalarni texnik ko‘rikdan o‘tkazish uchun zarur texnologik jihozlar bilan ta’minlangan ishlab chiqarish-texnik bazasiga ega bo‘lishi kerak.
19. Ishlab chiqarish-texnik bazasi texnik jihatdan malakaliligi ma’qullashdan o‘tkazilgan tadbirkorlik subyektlari qonunchilik hujjatlarida belgilangan tartibda kemalarni texnik ko‘rikdan o‘tkazish ishlarini amalga oshiradi.
20. Iqtisodiyot va moliya vazirligi hamda Transport nazorati inspeksiyasi tomonidan ishlab chiqarish-texnik bazasi texnik jihatdan malakaliligi ma’qullashdan o‘tkazilgan va kemalarni texnik ko‘rikdan o‘tkazish ishlarini amalga oshiruvchi tadbirkorlik subyektlarining reyestri yuritiladi.
Iqtisodiyot va moliya vazirligi hamda Transport nazorati inspeksiyasi mazkur reyestrni o‘zlarining Internet jahon axborot tarmog‘idagi rasmiy veb-saytlariga va boshqa ijtimoiy tarmoqlarga joylashtirib, bu haqida tadbirkorlik subyektlarini xabardor qilib boradi.
4-bob. Tadbirkorlik subyektlarining kemalarni texnik ko‘rikdan o‘tkazish ishlarini monitoring qilish
21. Tadbirkorlik subyektlari tomonidan kemalarni texnik ko‘rikdan o‘tkazish samaradorligi va sifati quyidagi ko‘rsatkichlar (KPI) bilan baholanadi:
kema konstruksiyasi, qobig‘i, to‘plamlari, mexanizmlari, qurilmalari va tizimlarida shikastlanish va nuqsonlarning belgilangan chegara doirasida bo‘lishi;
kemaning cho‘kmasligi uchun mo‘ljallangan avariya-qutqaruv vositalari, yonginga qarshi inventarlar va individual qutqaruv vositalarining mavjudligi va butligi;
kemada Kemachilik registri bosh inspektorlari tomonidan yuritiladigan kema hujjatlari (kema guvohnomasi nusxasi, suzishga yaroqliligi to‘g‘risida guvohnoma, klassifikatsiya guvohnomasi, ichki suzish kemalaridan ifloslanishning oldini olish to‘g‘risida guvohnoma, oxirgi o‘tkazilgan texnik ko‘rik dalolatnomasi), kema daftari va jurnallari (kema jurnali, vaxta jurnali, mashina jurnali) va ularda tegishli yozuvlarning mavjudligi;
kema boshqaruvchisida kemani boshqarish huquqini beruvchi kema haydovchisi guvohnomasining mavjudligi;
kemada xavfni bildiruvchi signal jadvalining mavjudligi va ularning ko‘rinadigan joyga to‘g‘ri joylashtirilganligi. Xavfni bildiruvchi signal jadvalida barcha ekipaj a’zolarining vazifalari va harakatlari (kemani boshqarish, havo va suv muhitini kuzatish, kemaning zichligi, kemaning cho‘kmasligi uchun choralar ko‘rish, yong‘in va suvga qarshi kurashish, kemada o‘rnatilgan maxsus vositalardan foydalanish, kema ekipaji va yo‘lovchilarga tibbiy yordam ko‘rsatish, atrof-muhitni muhofaza qilish, suvda insonni qutqarish, odamlarni to‘liq evakuatsiya qilgan holda kemani tark etish) belgilab qo‘yilganligi;
kemani texnik ko‘rikdan o‘tkazish to‘g‘risida dalolatnomada kema konstruksiyasi, qobig‘i, to‘plamlari, mexanizmlari, qurilmalari va tizimlarining texnik holati bo‘yicha to‘liq ma’lumotlarning mavjudligi.
22. Transport nazorati inspeksiyasi tadbirkorlik subyektlarining kemalarni texnik ko‘rikdan o‘tkazish bo‘yicha ishlarini belgilangan tartibda monitoring qilib boradi va ma’lumotlarni Iqtisodiyot va moliya vazirligiga taqdim etib boradi.
5-bob. Yakunlovchi qoidalar
23. Tadbirkorlik subyektlari kemalar mazkur Nizom talablariga muvofiq holda sifatli texnik ko‘rikdan o‘tkazilishini ta’minlash uchun mas’ul bo‘ladilar.
24. Mazkur Nizom talablari buzilishida aybdor bo‘lgan shaxslar qonunchilik hujjatlarida belgilangan tartibda javobgar bo‘ladi.",https://www.lex.uz/uz/docs/-7057559
14,O‘zbekiston Respublikasi buxgalteriya hisobining milliy standarti (2-sonli BHMS) “Asosiy xo‘jalik faoliyatidan daromadlar”ni tasdiqlash haqida,"[O‘zbekiston Respublikasi Adliya vazirligi tomonidan 2024-yil 5-avgustda ro‘yxatdan o‘tkazildi, ro‘yxat raqami 3542]
O‘zbekiston Respublikasining “Buxgalteriya hisobi to‘g‘risida”gi Qonuniga muvofiq buyuraman:
1. O‘zbekiston Respublikasi buxgalteriya hisobining milliy standarti (2-sonli BHMS) “Asosiy xo‘jalik faoliyatidan daromadlar” ilovaga muvofiq tasdiqlansin.
2. O‘zbekiston Respublikasi Moliya vazirligi tomonidan 1998-yil 20-avgustda 41-son bilan tasdiqlangan O‘zbekiston Respublikasi buxgalteriya hisobining milliy standarti (2-son BHMS) “Asosiy xo‘jalik faoliyatidan daromadlar” (ro‘yxat raqami 483, 1998-yil 26-avgust) o‘z kuchini yo‘qotgan deb topilsin.
3. Mazkur buyruq rasmiy e’lon qilingan kundan e’tiboran kuchga kiradi.
Vazir D. KUCHKAROV
Toshkent sh.,
2024-yil 14-iyun,
132-son
O‘zbekiston Respublikasi iqtisodiyot va moliya vazirining 2024-yil 14-iyundagi 132-son buyrug‘iga

ILOVA

O‘zbekiston Respublikasi buxgalteriya hisobining milliy standarti (2-sonli BHMS) “Asosiy xo‘jalik faoliyatidan daromadlar”
1-bob. Umumiy qoidalar
1. Mazkur Buxgalteriya hisobining milliy standarti (bundan buyon matnda BHMS deb yuritiladi) O‘zbekiston Respublikasining “Buxgalteriya hisobi to‘g‘risida”gi Qonuniga asosan ishlab chiqilgan va O‘zbekiston Respublikasida buxgalteriya hisobini normativ tartibga solish elementi bo‘lib hisoblanadi.
2. Mazkur BHMSning maqsadi budjet, banklar va nobank kredit tashkilotlaridan tashqari mulkchilik shaklidan qat’iy nazar O‘zbekiston Respublikasida faoliyat yuritayotgan yuridik shaxslar (bundan buyon matnda tashkilot deb yuritiladi) tashkilotning asosiy xo‘jalik faoliyatidan daromadlarini va ularni hisobga olish tartibini belgilash hisoblanadi.
3. Mazkur BHMSda quyidagi asosiy tushunchalardan foydalaniladi:
asosiy xo‘jalik faoliyatidan daromadlar — tashkilotning odatdagi faoliyati davri davomida vujudga keladigan xususiy kapitalni ko‘payishiga olib keladigan aktivlarning ko‘payishi yoki majburiyatlarning kamayishi ko‘rinishidagi tushum, bundan mulk egalarining xususiy kapitalga badali bilan bog‘liq bo‘lgan ko‘payishlar mustasno;
joriy narxlardagi qiymat — aktiv realizatsiya qilinishi yoki majburiyat to‘lanishi mumkin bo‘lgan summa.
4. Xo‘jalik faoliyatidan daromadlar asosiy va moliyaviy faoliyatdan daromadlarni o‘z ichiga oladi.
5. Asosiy xo‘jalik faoliyatidan daromadlarni hisobga olishda daromadni tan olish vaqtini aniqlash asosiy masala hisoblanadi. Asosiy xo‘jalik faoliyatidan daromad tashkilotga kelgusida iqtisodiy naf tushishi ehtimoli bo‘lgan paytda, shuningdek bu nafni ishonchli va aniq o‘lchash mumkin bo‘lganda aks ettiriladi. Mazkur BHMS ushbu talablar bajariladigan va asosiy xo‘jalik faoliyatidan tushadigan daromad e’tirof etiladigan vaziyatni belgilab beradi.
6. Mazkur BHMS asosiy xo‘jalik faoliyatining quyidagi sohalaridan olingan daromadlarni hisobga olishda qo‘llaniladi:
tovarlarni sotish va xizmatlar ko‘rsatish (ishlarni bajarish);
foizlar, royaltilar va boshqa daromadlar keltiruvchi aktivlarni foydalanish uchun boshqa tashkilotga berish.
7. Tovarlarga tashkilotlar sotish maqsadida ishlab chiqargan va qayta sotish uchun xarid qilingan tovarlar yoki qayta sotish maqsadida saqlanayotgan boshqa aktivlar kiradi.
8. Xizmatlar ko‘rsatish odatda tashkilotning shartnomada belgilab qo‘yilgan shartlarni kelishilgan davr davomida bajarishni o‘z ichiga oladi. Xizmatlar bir yoki bir necha davr davomida bajarilishi mumkin.
9. Tashkilotning aktivlaridan boshqa tashkilotlar tomonidan foydalanish quyidagi ko‘rinishdagi daromadlarga olib keladi:
pul mablag‘lari yoki pul ekvivalentlari yoxud tashkilotga qarashli bo‘lgan summalardan foydalanganlik uchun to‘lanadigan haq sifatida namoyon bo‘ladigan foizlar;
tashkilotning uzoq muddatli aktivlaridan (masalan, patentlar, savdo markalari, mualliflik huquqlari va kompyuter dasturlari) foydalanganlik uchun to‘lanadigan haq sifatida namoyon bo‘ladigan royaltilar;
ishtirokchilar (ta’sischilar) o‘rtasida ularning xususiy kapitaldagi ulushiga mutanosib ravishda foydani taqsimlashdan boshqa daromadlar.
10. Mazkur BHMS talablari quyidagilar natijasida yuzaga keladigan daromadlarga nisbatan qo‘llanilmaydi:
lizing bitimlari;
investitsiyadan keladigan hisoblangan dividendlar va daromadlar;
sug‘urta kompaniyalari bilan sug‘urta bitimlari;
moliyaviy aktivlar va moliyaviy majburiyatlar joriy qiymatidagi o‘zgarishlar yoki ular sotilgan holatlar;
boshqa aylanma mablag‘lar qiymatidagi o‘zgarishlar;
qoramollar, qishloq va o‘rmon xo‘jaligi mahsulotlarining tabiiy o‘sishi;
mineral rudalarni qazib olish.
11. Tashkilotning asosiy xo‘jalik faoliyatidan daromadi faqat yalpi tushumlardan olingan yoki olinishi kerak bo‘lgan mablag‘lardan iborat bo‘ladi. Uchinchi shaxslar nomidan undiriladigan, tashkilotga tushadigan va xususiy kapital ko‘payishiga olib kelmaydigan bilvosita soliqlar singari summalar asosiy xo‘jalik faoliyati daromadiga kiritilmaydi. Vositachilik faoliyatidagi yalpi tushumlar asosiy xo‘jalik faoliyatidan daromad hisoblanmaydi. Bunda, vositachilik mukofotlari asosiy xo‘jalik faoliyatidan daromadlar hisoblanadi.
2-bob. Asosiy xo‘jalik faoliyatidan daromadni hisobga olish
12. Asosiy xo‘jalik faoliyatidan daromad joriy narxlarda olingan yoki olinishi kerak bo‘lgan tushum (to‘lov) qiymati bo‘yicha hisobga olinadi.
13. Aksariyat hollarda tushum pul mablag‘i yoki uning ekvivalentlari shaklida bo‘ladi. Asosiy xo‘jalik faoliyatidan daromadlar summasi — olingan yoki olinishi kerak bo‘lgan pul mablag‘i yoki pul ekvivalentlaridan iboratdir. Pul mablag‘lari yoki pul ekvivalentlari tushumi kechiktirilgan bo‘lsa, joriy narxdagi naf qiymati olinishi kerak bo‘lgan pul mablag‘ining nominal miqdoridan kam bo‘lishi mumkin (masalan, tashkilot xaridorga foizsiz qarz berishi mumkin). Bitimlar natijasida moliyaviy operatsiyalarning joriy narxdagi qiymati kelgusidagi barcha tushumlarni diskontlash yo‘li bilan aniqlanadi.
Joriy narxlardagi qiymat bilan to‘lovning nominal qiymati o‘rtasidagi farq foizlar bo‘yicha daromad sifatida tan olinadi.
14. Agar tovar qiymati teng yoki o‘xshash bo‘lgan tovarga almashtirilsa, bunday almashtirish daromad keltirmaydigan bitim hisoblanadi. Boshqa tovarlar yoki xizmatlarga almashtirish tarzida tovarlar sotilsa yoki xizmat ko‘rsatilsa (barter), daromad keltiradigan bitim sifatida qaraladi. Mazkur holatda asosiy xo‘jalik faoliyatidan daromadlar joriy narxlarda olingan tovarlar yoki xizmatlar qiymatining o‘tkazilgan (olingan) pul mablag‘i yoxud pul ekvivalentlari summasiga tuzatilgan qiymatida tan olinadi. Agar olingan tovarlar va ko‘rsatilgan xizmatlar qiymatini joriy narxlarda baholash imkoni bo‘lmasa, asosiy xo‘jalik faoliyatidan daromadlar yuklab jo‘natilgan tovarlar yoki xizmatlar qiymatining o‘tkazilgan (olingan) pul mablag‘i yoki pul ekvivalentlari summasiga tuzatilgan qiymati bo‘yicha baholanadi.
15. Mazkur BHMSga muvofiq har bir alohida bitimga nisbatan daromadni tan olish mezonlari ko‘rib chiqiladi. Muayyan holatlarda bir bitimning alohida elementlariga nisbatan daromadni tan olish mezonlari ko‘rib chiqilishi zarur. Masalan, mahsulotni sotish narxi sotishdan keyingi xizmat ko‘rsatish uchun muayyan qiymatni o‘z ichiga oladigan bo‘lsa, ushbu qiymat kechiktiriladi va xizmat ko‘rsatilgan davr davomida asosiy xo‘jalik faoliyatidan daromad sifatida tan olinadi.
3-bob. Tovarlarni sotish
16. Tovarlarni sotishdan daromad quyidagi shartlar bajarilganda tan olinadi:
tovarlarga egalik qilishning xatar va afzalliklarining katta qismi xaridorga o‘tganida;
tashkilot sotilgan tovarlarga nisbatan egalik qilish bilan bog‘liq bo‘lgan boshqaruv davomiyligini va nazorat qilish samaradorligini yo‘qotganida;
daromad summasini yuqori darajadagi ishonchlilik bilan baholash mumkin bo‘lganda;
tashkilot bitim bilan bog‘liq iqtisodiy naf olishi ehtimoli mavjud bo‘lganda;
bitim bilan bog‘liq qabul qilingan yoki kutilayotgan xarajatlarni yuqori darajadagi ishonchlilik bilan baholash mumkin bo‘lganda.
17. Asosiy xo‘jalik faoliyatidan daromad faqat operatsiya bilan bog‘liq bo‘lgan iqtisodiy naf tashkilot tomonidan olinadigan taqdirdagina tan olinadi. Daromadga kiritilgan summani undirish xususida noaniqlik vujudga kelgan taqdirda, qaytarilmagan summa yoki olish mumkin bo‘lmagan summa dastlab tan olingan daromad miqdorining o‘zgartirilishi sifatida emas, balki xarajat sifatida tan olinadi.
4-bob. Xizmatlar ko‘rsatish (ishlarni bajarish)
18. Xizmat ko‘rsatishni (ishlarni bajarish) o‘z ichiga oladigan bitimning yakuniy natijasini aniq belgilash mumkin bo‘lsa, bitim bilan bog‘liq daromad yillik moliyaviy hisobot tuzish vaqtida bitimning bajarilishi bosqichiga qarab tan olinadi. Bitimning yakuniy natijasini aniq belgilash uchun quyidagi shartlar bajarilishi kerak:
bitim bilan bog‘liq daromadlarning tashkilotga tushishi ehtimoli mavjudligi;
bitimning tugallanish bosqichi buxgalteriya balansi hisobot sanasigacha yuqori darajadagi ishonchlilik bilan baholanishi;
bitimni bajarishda amalga oshirilgan xarajatlar va uni tugallash bo‘yicha xarajatlar yuqori darajadagi ishonchlilik bilan baholanishi.
19. Bitimning tugallanish bosqichiga qarab daromadlarni tan olish ko‘pincha bitim necha foiz bajarilishi nuqtai nazaridan ko‘rib chiqiladi. Bu usul bo‘yicha daromadlar xizmatlar ko‘rsatilgan hisobot davrida tan olinadi. Bunda, daromadlarning tan olinishi bajarilgan ishlar hajmi va hisobot davri davomida faoliyat natijalari xususida foydali axborot olishni ta’minlaydi.
20. Xizmat ko‘rsatishdan (ishlarni bajarish) daromad faqat shu operatsiya bilan bog‘liq bo‘lgan iqtisodiy naf tashkilotga kelib tushish ehtimoli mavjud bo‘lganda tan olinadi. Daromadga kiritilgan summani undirish xususida noaniqlik vujudga kelgan taqdirda qaytarilmagan summa yoki olish mumkin bo‘lmagan summa dastlab tan olingan daromad miqdorining o‘zgartirilishi sifatida emas, balki xarajat sifatida tan olinadi.
21. Bitimning tugallanish bosqichi turli usullar bilan aniqlanishi mumkin. Bitimning tugallanganligini aniqlash uchun tashkilot ko‘rsatilgan xizmatlarni yuqori darajadagi ishonchlilik bilan o‘lchaydigan quyidagi usullardan foydalanadi:
bajarilgan ishlarni tahlil qilish usuli;
bitim bo‘yicha xizmatning to‘la hajmiga nisbatan foizini aniqlash usuli;
bitim bo‘yicha baholangan umumiy xarajatlarga nisbatan shu sanagacha qilingan xarajatlarning foizini aniqlash usuli.
Shu sanagacha qilingan xarajatlarga mazkur sanagacha bajarilgan ishlarni aks ettiradigan xarajatlar kiradi. Bitim bo‘yicha baholangan umumiy xarajatlarga esa bajarilgan yoki bajarilishi kerak bo‘lgan xizmatlarni aks ettiruvchi xarajatlar kiritiladi.
Oraliq to‘lovlar hamda xaridorlardan olingan bo‘naklar qiymati daromadlar sifatida tan olinmaydi.
22. Agar xizmat ko‘rsatish (ishlarni bajarish) bo‘yicha bitimning natijalarini yuqori darajadagi ishonchlilik bilan baholash imkoni bo‘lmasa, daromad faqat qoplanadigan amalga oshirilgan xarajatlar summasida tan olinadi. Agar bitim natijalarini yuqori darajadagi ishonchlilik bilan baholash imkoni bo‘lmasa va qilingan xarajatlarning qoplanmasligi ehtimoli bo‘lsa, daromadlar tan olinmaydi.
5-bob. Foizlar, royaltilar va boshqa daromadlar
23. Foizlar, royaltilar va boshqa daromadlar keltiruvchi aktivlarni boshqa tashkilotlarga foydalanishga berish natijasida olingan daromadlar quyidagi hollarda mazkur BHMSning 24-bandiga muvofiq tan olinishi lozim:
bitim bilan bog‘liq daromadlarning tashkilotga tushishi ehtimoli mavjud bo‘lganda;
daromad summasini yuqori darajadagi ishonchlilik bilan baholash mumkin bo‘lganda.
24. Foizlar, royaltilar va boshqa daromadlar keltiruvchi aktivlarni boshqa tashkilotlarga foydalanishga berish natijasida olinadigan daromadlar bitim shartlariga muvofiq hisoblash usuli asosida tan olinadi.
25. Foizlar, royaltilar va boshqa daromadlar keltiruvchi aktivlarni boshqa tashkilotlarga foydalanishga berish natijasida olingan daromadlar faqat operatsiya bilan bog‘liq bo‘lgan iqtisodiy naf tashkilotga kelib tushish ehtimoli mavjud bo‘lganda tan olinadi. Biroq, daromadga kiritilgan summani undirish xususida noaniqlik vujudga kelgan taqdirda, qaytarilmagan summa yoki olish mumkin bo‘lmagan summa dastlab tan olingan daromad miqdorining o‘zgartirilishi sifatida emas, balki xarajat sifatida tan olinadi.
6-bob. Ma’lumotlarni yoritib berish
26. Tashkilot moliyaviy hisobotni taqdim etishda moliyaviy hisobotlarga izohlarda quyidagi ma’lumotlarni yoritib beradi:
a) daromadni tan olish uchun qabul qilingan hisob siyosati, shu jumladan xizmat ko‘rsatishni o‘z ichiga olgan bitimlarning tugallanish bosqichlarini belgilash uchun qabul qilingan usullar;
b) daromadning hisobot davri davomida aks ettirilgan har bir muhim toifasi summasi, shu jumladan quyidagilardan olingan daromadlar:
tovarlar sotish;
xizmatlar ko‘rsatish;
foizlar;
royalti.
v) daromadning har bir muhim toifasiga kiritilgan tovarlar yoki xizmatlarni ayirboshlashdan olingan daromad miqdori.
",https://www.lex.uz/uz/docs/-7051181
15,Issiqxona xo‘jaliklariga issiqxonalarni ko‘mir yoqilg‘isida isitish uchun ko‘mir qozonini xarid qilish xarajatlarining bir qismini qoplash tartibi to‘g‘risidagi nizomni tasdiqlash haqida,"O‘zbekiston Respublikasi Prezidentining “2023-yilda qayta tiklanuvchi energiya manbalarini va energiya tejovchi texnologiyalarni joriy etishni jadallashtirish chora-tadbirlari to‘g‘risida” 2023-yil 16-fevraldagi PQ-57-son qarori hamda Vazirlar Mahkamasining “Issiqxona xo‘jaliklari va meva-sabzavotlarni eksport qiluvchi korxonalarning faoliyatini qo‘llab-quvvatlashga doir qo‘shimcha chora-tadbirlar to‘g‘risida” 2023-yil 27-oktabrdagi 567-son qarori ijrosini ta’minlash, shuningdek, issiqxona xo‘jaliklari faoliyatini qo‘llab-quvvatlash va mahsulot yetishtirish hajmlarini oshirish maqsadida Vazirlar Mahkamasi qaror qiladi:
1. Quyidagilarni nazarda tutuvchi Issiqxona xo‘jaliklariga issiqxonalarni ko‘mir yoqilg‘isida isitish uchun ko‘mir qozonini xarid qilish xarajatlarining bir qismini qoplash tartibi to‘g‘risidagi nizom ilovaga muvofiq tasdiqlansin:
issiqxonalarni ko‘mir yoqilg‘isida isitish uchun ko‘mir qozonini xarid qilish xarajatlarining bir qismini qoplash uchun subsidiya ajratish bo‘yicha talab etiladigan hujjatlar, ularni ko‘rib chiqish hamda subsidiya ajratish to‘g‘risidagi qarorni qabul qilish tartibi;
issiqxonalarni ko‘mir yoqilg‘isida isitish uchun ko‘mir qozonidan foydalanish yuzasidan monitoring yuritish tartibi.
2. Investitsiyalarni jalb qilish, sanoatni rivojlantirish va savdoni tartibga solish masalalari bo‘yicha Hukumat komissiyasi (J. Xodjayev) (keyingi o‘rinlarda — Hukumat komissiyasi) bir oy muddatda 2024-yilda ko‘mir yoqilg‘isida isitish uchun ko‘mir qozonini xarid qilish xarajatlarining bir qismi qoplab beriladigan issiqxonalarning manzilli ro‘yxatini tasdiqlasin.
3. O‘zbekiston Respublikasi Qishloq xo‘jaligi vazirligi Hukumat komissiyasi tomonidan tasdiqlangan ro‘yxatga muvofiq “Agrosubsidiya” axborot tizimiga kiritilgan issiqxona xo‘jaliklariga o‘z vaqtida subsidiya ajratilishini nazorat qilib borsin.
4. Mazkur qarorning bajarilishini nazorat qilish O‘zbekiston Respublikasi Bosh vazirining o‘rinbosarlari J.A. Qo‘chqorov va J.A. Xodjayev zimmasiga yuklansin.
O‘zbekiston Respublikasining Bosh vaziri A. ARIPOV
Toshkent sh.,
2024-yil 9-iyul,
400-son
Vazirlar Mahkamasining 2024-yil 9 iyuldagi 400-son qaroriga
ILOVA
Issiqxona xo‘jaliklariga issiqxonalarni ko‘mir yoqilg‘isida isitish uchun ko‘mir qozonini xarid qilish xarajatlarining bir qismini qoplash tartibi to‘g‘risida
NIZOM
1-bob. Umumiy qoidalar
1. Mazkur Nizom issiqxonalarni ko‘mir yoqilg‘isida isitish uchun ko‘mir qozonini xarid qilish xarajatlarining bir qismini O‘zbekiston Respublikasi Qishloq xo‘jaligi vazirligi huzuridagi Qishloq xo‘jaligida xizmatlar ko‘rsatish agentligining (keyingi o‘rinlarda — Agentlik) Bog‘dorchilik va issiqxona xo‘jaligini rivojlantirish jamg‘armasi (keyingi o‘rinlarda — Jamg‘arma) mablag‘lari hisobidan qoplash tartibini belgilaydi.
2. Ushbu Nizomda quyidagi asosiy tushunchalardan foydalaniladi:
issiqxona xo‘jaliklari — sanoat usulida issiqxonada qishloq xo‘jaligi mahsulotlarini yetishtiruvchi fermer xo‘jaliklari, dehqon xo‘jaliklari, agroklasterlar va boshqa yuridik shaxs maqomiga ega bo‘lgan qishloq xo‘jaligi subyektlari;
ko‘mir qozon — issiqxonalarni ko‘mir yoqilg‘isida isitish uchun O‘zbekiston Respublikasida yoki xorijiy davlatlarda ishlab chiqarilgan va muvofiqlik sertifikatiga ega bo‘lgan qozon;
talabgor — ko‘mir qozonini xarid qilgan va xarajatlarining bir qismini qoplab berish uchun murojaat qilgan qishloq xo‘jaligi subyekti;
subsidiya — issiqxonalarni ko‘mir yoqilg‘isida isitish uchun mahalliy va xorijiy ishlab chiqaruvchilardan xarid qilingan ko‘mir qozoni xarajatlarining Jamg‘arma mablag‘lari hisobidan qoplab beriladigan qismi;
“Agrosubsidiya” AT — O‘zbekiston Respublikasi Qishloq xo‘jaligi vazirligining “Raqamli qishloq xo‘jaligi” yagona integratsiya platformasi tarkibiga kiruvchi hamda qishloq xo‘jaligi ekinlarini yetishtirish uchun imtiyozli kreditlar va subsidiyalarni ajratish, mahsulot yetishtiruvchilarga shaffoflik tamoyili asosida xizmatlar ko‘rsatish imkoniyatlarini ta’minlab beradigan axborot tizimi.
3. Issiqxona xo‘jaliklariga issiqxonalarni ko‘mir yoqilg‘isida isitish uchun xarid qilingan ko‘mir qozoni xarajatlarining 20 foizgacha qismini qoplash maqsadida, biroq 80 mln so‘mdan ortiq bo‘lmagan miqdorda Jamg‘arma mablag‘lari hisobidan bir martalik subsidiya beriladi.
Issiqxonalarni ko‘mir yoqilg‘isida isitish uchun ko‘mir qozonini xarid qilish xarajatlarining bir qismi ushbu Nizomga 1-ilovaga muvofiq sxema bo‘yicha qoplanadi.
4. Subsidiya “V” va undan yuqori tadbirkorlik subyektlarining barqarorlik reyting darajasiga ega issiqxona xo‘jaliklariga beriladi.
Bunda tadbirkorlik subyektlarining barqarorlik reyting darajasidan kelib chiqib, subsidiyaning amaldagisiga nisbatan quyidagi miqdorlarda taqdim etiladi:
“AAA” toifa — amaldagi miqdorning 100 foizi;
“AA” toifa — amaldagi miqdorning 90 foizi;
“A” toifa — amaldagi miqdorning 80 foizi;
“VVV” toifa — amaldagi miqdorning 70 foizi;
“VV” toifa — amaldagi miqdorning 60 foizi;
“V” toifa — amaldagi miqdorning 50 foizi.
2-bob. Subsidiya ajratish bo‘yicha ariza bilan murojaat qilish
5. Har bir tuman (Quvasoy shahar)da issiqxona xo‘jaliklariga issiqxonalarni ko‘mir yoqilg‘isida isitish maqsadida ko‘mir qozonini xarid qilish xarajatlarining bir qismini qoplash uchun subsidiya ajratishga ko‘maklashuvchi tuman (Quvasoy shahar) ishchi guruhi (keyingi o‘rinlarda — tuman (Quvasoy shahar) ishchi guruhi) mazkur Nizomga 2-ilovaga muvofiq namunaviy tarkibda tashkil etiladi.
6. Talabgor issiqxonani ko‘mir yoqilg‘isida isitish maqsadida ko‘mir qozonini xarid qilish xarajatlarining bir qismini qoplash uchun subsidiya ajratish bo‘yicha tuman (Quvasoy shahar) ishchi guruhiga “Agrosubsidiya” AT orqali ariza bilan murojaat qiladi hamda quyidagilarni ilova qiladi:
atmosfera havosini ifloslantiruvchi statsionar manbalarda samaradorligi 99,5 foizdan past bo‘lmagan chang va gazlarni tutib qoluvchi qurilmalarning mavjudligini tasdiqlovchi hujjatlar;
issiqxona xo‘jaligining kadastr ma’lumotlari;
ko‘mir qozonining muvofiqlik sertifikati;
faoliyati bo‘yicha davlat ekologik ekspertizasining ijobiy xulosasi;
ko‘mir qozonining oldi-sotdi va/yoki pudrat shartnomasi, o‘rnatish ishlari sifatli bajarilganligi to‘g‘risidagi dalolatnoma hamda hisob-faktura hujjatlari nusxasi;
ko‘mir qozonining issiqxonani isitish uchun talab etiladigan isitish quvvatiga egaligi va issiqxona maydonining isitish qozoniga muvofiqligini tasdiqlovchi hujjatlar.
Talabgor arizadagi ma’lumotlar va ilova qilingan hujjatlarning to‘g‘riligi uchun javobgar hisoblanadi.
Talabgordan ushbu bandda nazarda tutilmagan boshqa hujjatlarni talab qilishga yo‘l qo‘yilmaydi.
Talabgor ko‘mir qozonini xarid qilish bo‘yicha shartnoma imzolangan kundan boshlab bir yil mobaynida subsidiya ajratish yuzasidan tuman (Quvasoy shahar) ishchi guruhiga ariza bilan murojaat qilishi mumkin.
7. Ushbu Nizomning 6-bandida nazarda tutilgan hujjatlar to‘liq bo‘lmaganda yoki belgilangan tartibda rasmiylashtirilmagan holda taqdim etilganda tuman (Quvasoy shahar) ishchi guruhi tomonidan arizani qabul qilish rad etiladi.
3-bob. Talabgorning murojaatini ko‘rib chiqish va subsidiya ajratish
8. Tuman (Quvasoy shahar) ishchi guruhi har yili 1-martga qadar:
talabgor tomonidan o‘rnatilgan ko‘mir qozonining energiya jihatdan samaradorlik darajasini hamda belgilangan tartibda o‘rnatilganligini, issiqxonani isitish uchun talab etiladigan quvvatga egaligi va issiqxona maydonining qurilma quvvatiga muvofiqligini, shuningdek, issiqxona loyihasining parametrlariga ko‘ra joylashtirilganligini joyiga chiqqan holda o‘rganadi;
o‘rganish natijalariga ko‘ra ushbu Nizomga 3-ilovaga muvofiq xulosani rasmiylashtirgan holda talabgorlarning manzilli ro‘yxatini shakllantiradi;
talabgorlarning manzilli ro‘yxatidan kelib chiqib, talabgorlarga subsidiya ajratish to‘g‘risidagi xulosani rasmiylashtirgandan so‘ng talabgorlarning manzilli ro‘yxatini va xulosalarni ko‘rib chiqish uchun “Agrosubsidiya” AT orqali Agentlikka yuboradi.
Talabgorlarning manzilli ro‘yxatini shakllantirishda quyidagi mezonlar inobatga olinadi:
issiqxona obyektlari soz holatda bo‘lganligi;
issiqxona xo‘jaliklari amalda faoliyatini samarali yo‘lga qo‘yib, yil davomida kamida bitta mahsulot turini yetishtirayotganligi;
“V” va undan yuqori Tadbirkorlik subyektlarining barqarorlik reyting darajasiga ega issiqxona xo‘jaliklari ekanligi.
9. Tuman (Quvasoy shahar) ishchi guruhi talabgorlarning manzilli ro‘yxatini shakllantirishda quyidagilarga shaxsan mas’ul hisoblanadi:
tuman (Quvasoy shahar) hokimi — ishchi guruh faoliyatini tashkil qilishga va ishchi guruh tomonidan talabgorning subsidiya ajratish to‘g‘risidagi arizasini joyiga chiqqan holda muddatida va to‘liq o‘rganishga hamda rasmiylashtirilgan hujjatlarning to‘g‘riligiga;
tuman (Quvasoy shahar) hokimining qishloq va suv xo‘jaligi masalalari bo‘yicha o‘rinbosari — subsidiya ajratish to‘g‘risidagi hujjatlar o‘z vaqtida rasmiylashtirilishi va muvofiqlashtirilishiga;
tuman (Quvasoy shahar) qishloq xo‘jaligi bo‘limi boshlig‘i — issiqxona xo‘jaligining kadastr ma’lumotlari to‘g‘riligiga;
tuman (Quvasoy shahar) iqtisodiyot va moliya bo‘limi boshlig‘i — talabgorga xizmat ko‘rsatuvchi tijorat banki va hisobvaraqlar to‘g‘risidagi ma’lumotlar to‘g‘riligiga;
tuman (Quvasoy shahar) soliq inspeksiyasi rahbari — talabgorning soliq hisobotlarini topshirib borishi to‘g‘risidagi ma’lumotlar to‘g‘riligiga;
xizmat ko‘rsatuvchi tijorat banki rahbari — talabgorning bank hisobvarag‘idan pul aylanmasi to‘g‘risidagi ma’lumotlar to‘g‘riligiga;
tuman (Quvasoy shahar) statistika bo‘limi boshlig‘i — talabgorning statistika hisobotlarini topshirib borishi to‘g‘risidagi ma’lumotlar to‘g‘riligiga;
tuman (Quvasoy shahar) fermer, dehqon xo‘jaliklari va tomorqa yer egalari kengashi raisi — quruvchi-pudrat tashkilotlari bilan tuziladigan shartnomada talabgorning huquqi himoya qilinishiga;
tuman (Quvasoy shahar) ekologiya va atrof-muhitni muhofaza qilish bo‘limi boshlig‘i — qishloq xo‘jaligi subyektining faoliyati bo‘yicha davlat ekologik ekspertizasining ijobiy xulosasi mavjudligi hamda ko‘mir qozoni chang-gaz tozalash uskunasi bilan jihozlanganligiga;
Agentlikning tuman (Quvasoy shahar) loyiha ofisi rahbari — ko‘mir qozonining muvofiqlik sertifikati mavjudligi, issiqxonani isitish uchun talab etiladigan isitish quvvatiga egaligi va issiqxona maydoniga muvofiqligiga.
10. Agentlik har yili 20-martga qadar:
talabgorga subsidiya ajratish to‘g‘risidagi xulosani va unga ilova qilingan hujjatlarni ko‘rib chiqadi;
talabgorning manzilli ro‘yxatga kiritilganligini tekshiradi;
hujjatlarni ko‘rib chiqish natijalariga ko‘ra talabgorga subsidiya ajratish yoki subsidiya ajratishni rad etish haqida qaror qabul qiladi;
talabgorlarning manzilli ro‘yxatini O‘zbekiston Respublikasi Qishloq xo‘jaligi vazirligiga taqdim etadi.
11. Talabgorga xarid qilingan ko‘mir qozoni xarajatlarining bir qismini qoplashni rad etish uchun quyidagilar asos bo‘ladi:
talabgorning o‘z arizasiga asosan;
ushbu Nizomning 6-bandida nazarda tutilgan hujjatlar to‘liq taqdim etilmaganda;
ushbu Nizomning 8-bandida nazarda tutilgan mezonlarga muvofiq kelmaganda;
talabgor tomonidan soxta hujjatlar, noto‘g‘ri yoki yolg‘on ma’lumotlar taqdim etilganda;
ko‘mir qozoni sifatsiz o‘rnatilganda va issiqxona loyihasining parametrlariga ko‘ra joylashtirilmaganda;
qishloq xo‘jaligi subyekti tugatilganda.
Ushbu bandda ko‘rsatilmagan boshqa asoslar bilan talabgorga subsidiya ajratishni rad etishga yo‘l qo‘yilmaydi.
Agentlik subsidiya ajratishni rad etgan taqdirda, talabgorni bir kun muddatda “Agrosubsidiya” AT orqali rad etishning aniq sabablarini ko‘rsatgan holda xabardor qiladi.
Subsidiya ajratish rad etilgan talabgor Agentlikning qarorida ko‘rsatilgan rad etish sabablarini birinchi marta murojaat qilgan kundan boshlab bir yil davomida bartaraf etgan holda qayta murojaat qilishi mumkin.
Talabgor tuman (Quvasoy shahar) ishchi guruhining subsidiya ajratishni rad etish to‘g‘risidagi qaroridan norozi bo‘lgan taqdirda, belgilangan tartibda yuqori turuvchi tashkilotga yoki sudga shikoyat qilish huquqiga ega.
12. O‘zbekiston Respublikasi Qishloq xo‘jaligi vazirligi har yili 1-aprelga qadar Agentlik tomonidan taqdim etilgan talabgorlarning manzilli ro‘yxatini o‘rganib chiqib, Investitsiyalarni jalb qilish, sanoatni rivojlantirish va savdoni tartibga solish masalalari bo‘yicha Hukumat komissiyasiga (keyingi o‘rinlarda — Hukumat komissiyasi) tasdiqlash uchun kiritadi.
13. Hukumat komissiyasi har yili 15-aprelga qadar talabgorlarning manzilli ro‘yxatini tasdiqlaydi.
14. Agentlik Hukumat komissiyasi tomonidan tasdiqlangan talabgorlarning manzilli ro‘yxatiga muvofiq o‘n ish kuni ichida talabgorning tijorat bankidagi hisobvarag‘iga subsidiyani o‘tkazib beradi.
4-bob. Ko‘mir qozonidan foydalanish yuzasidan monitoring yuritish
15. Talabgor issiqxonani isitish uchun o‘rnatilgan ko‘mir qozonidan besh yil mobaynida foydalanishi va qishloq xo‘jaligi mahsulotlarini yetishtirishi shart.
16. Agentlik O‘zbekiston Respublikasi Prezidenti huzuridagi Tadbirkorlik subyektlarining huquqlari va qonuniy manfaatlarini himoya qilish bo‘yicha vakil bilan kelishilgan holda va talabgor ishtirokida bir yilda bir marta (hisobot yilining oktabr oyidan keyingi yilning aprel oyiga qadar) ko‘mir qozonidan foydalanish yuzasidan monitoring o‘tkazadi.
Monitoring natijalari asosida Agentlik tomonidan ikki nusxada dalolatnoma tuziladi hamda dalolatnomaning bir nusxasi Agentlikda va ikkinchi nusxasi talabgorda saqlanadi.
17. Agentlik va talabgor o‘rtasida tuzilgan shartnomada nazarda tutilgan talablarning buzilish holatlari aniqlanganda, Agentlik uch ish kuni ichida talabgorga ajratilgan subsidiyani qaytarish haqidagi ogohlantirish xatini yuboradi.
18. Talabgor ogohlantirish xatini olgan kundan e’tiboran bir oy ichida ajratilgan subsidiyani Agentlikning shartnomada ko‘rsatilgan maxsus shaxsiy g‘azna hisobvarag‘iga qaytaradi.
Shartnomada nazarda tutilgan talablarning buzilish holatlari aniqlangan yilga qarab, subsidiya quyidagi tartibda qaytariladi:
1 yilda — 100 foiz;
2 yilda — 80 foiz;
3 yilda — 60 foiz;
4 yilda — 40 foiz;
5 yilda — 20 foiz.
19. Talabgor subsidiyani belgilangan muddat va miqdorda qaytarmaganda, Agentlik subsidiyani sud tartibida undirish choralarini ko‘radi.
5-bob. Yakunlovchi qoidalar
20. Subsidiya berishda yuzaga keladigan kelishmovchiliklar tomonlar o‘rtasida muzokaralar o‘tkazish orqali hal etiladi.
Bunda taraflar o‘rtasida kelishmovchiliklar muzokaralar o‘tkazish orqali hal etilmagan taqdirda, nizolar sud tartibida hal qilinadi.
21. Issiqxona xo‘jaliklariga issiqxonalarni ko‘mir yoqilg‘isida isitish uchun ko‘mir qozonini xarid qilish xarajatlarining bir qismini qoplash maqsadida ajratilgan mablag‘lardan maqsadli foydalanish Davlat moliyaviy nazorati inspeksiyasi tomonidan nazorat qilinadi.
22. Mazkur Nizom talablari buzilishida aybdor bo‘lgan shaxslar qonunchilik hujjatlarida belgilangan tartibda javob beradilar.",https://www.lex.uz/uz/docs/-7009205
16,Manfaatlar to‘qnashuvi to‘g‘risida,"1-bob. Umumiy qoidalar
1-modda. Ushbu Qonunning maqsadi va amal qilish sohasi
Ushbu Qonunning maqsadi manfaatlar to‘qnashuvi bilan bog‘liq munosabatlarni tartibga solishdan iborat.
Ushbu Qonunning amal qilishi davlat organlariga va mahalliy davlat hokimiyati organlariga, davlat muassasalariga, davlat unitar korxonalariga, davlat maqsadli jamg‘armalariga, shuningdek ustav fondida (ustav kapitalida) davlat ulushi 50 foiz miqdorda va undan ortiq bo‘lgan aksiyadorlik jamiyatlariga (bundan buyon matnda davlat organlari yoki boshqa tashkilotlar deb yuritiladi) nisbatan tatbiq etiladi.
Ushbu Qonunning amal qilishi:
o‘z ustav fondida (ustav kapitalida) davlat organlarining yoki boshqa tashkilotlarning ulushi jami 50 foiz miqdorda va undan ortiq bo‘lgan yuridik shaxslarga nisbatan;
o‘z ustav fondida (ustav kapitalida) ushbu modda uchinchi qismining ikkinchi xatboshisida ko‘rsatilgan tashkilotlarning ulushi jami 50 foiz miqdorda va undan ortiq bo‘lgan yuridik shaxslarga nisbatan faqat ularning davlat xaridlari sohasidagi munosabatlariga tatbiq etiladi.
2-modda. Manfaatlar to‘qnashuvi to‘g‘risidagi qonunchilik
Manfaatlar to‘qnashuvi to‘g‘risidagi qonunchilik ushbu Qonun va boshqa qonunchilik hujjatlaridan iboratdir.
Jinoyat ishlari bo‘yicha sudga qadar ish yuritishni, shuningdek sud ishini yuritish chog‘ida yuzaga keladigan munosabatlarni tartibga soluvchi qonunlarda manfaatlar to‘qnashuvi bilan bog‘liq munosabatlarni tartibga solishga oid boshqa qoidalar belgilanishi mumkin.
Agar O‘zbekiston Respublikasining xalqaro shartnomasida O‘zbekiston Respublikasining manfaatlar to‘qnashuvi to‘g‘risidagi qonunchiligida nazarda tutilganidan boshqacha qoidalar belgilangan bo‘lsa, xalqaro shartnoma qoidalari qo‘llaniladi.
3-modda. Asosiy tushunchalar
Ushbu Qonunda quyidagi asosiy tushunchalar qo‘llaniladi:
davlat organining yoki boshqa tashkilotning xodimi — davlat organlarida yoki boshqa tashkilotlarda mehnat shartnomasi (kontrakt) asosida yoxud saylab qo‘yiladigan yoki tayinlanadigan lavozimlarda mehnat (xizmat) faoliyatini amalga oshirayotgan boshqaruv xodimi;
manfaatlar to‘qnashuvi — shaxsning shaxsiy (bevosita yoki bilvosita) manfaatdorligi uning o‘z lavozim yoki xizmat majburiyatlarini lozim darajada bajarishiga ta’sir ko‘rsatayotgan yoxud ta’sir ko‘rsatishi mumkin bo‘lgan hamda shaxsiy manfaatdorlik bilan fuqarolarning, tashkilotlarning, jamiyatning yoki davlatning huquqlari, qonuniy manfaatlari o‘rtasida qarama-qarshilik yuzaga kelayotgan (mavjud manfaatlar to‘qnashuvi) yoki yuzaga kelishi mumkin bo‘lgan (ehtimoliy manfaatlar to‘qnashuvi) vaziyat;
manfaatlar to‘qnashuvini tartibga solish bo‘yicha maxsus bo‘linma (bundan buyon matnda maxsus bo‘linma deb yuritiladi) — davlat organlarining yoki boshqa tashkilotlarning korrupsiyaga qarshi ichki nazorat bo‘linmalari (va) yoki kadrlar bo‘linmalari;
shaxsiy manfaatdorlik — davlat organining yoki boshqa tashkilotning xodimi yoxud u bilan aloqador shaxslar ushbu xodim tomonidan bevosita yoki bilvosita qaror qabul qilinishi yoki xodimning ushbu jarayonda boshqacha tarzda ishtirok etishi natijasida olishi mumkin bo‘lgan har qanday naf yoki afzallik;
yaqin qarindoshlar — ota-onalar, aka-ukalar, opa-singillar, o‘g‘illar, qizlar, er-xotinlar, shuningdek er-xotinlarning ota-onalari, aka-ukalari, opa-singillari va farzandlari.
4-modda. Manfaatlar to‘qnashuvi bilan bog‘liq munosabatlarni tartibga solishning asosiy prinsiplari
Manfaatlar to‘qnashuvi bilan bog‘liq munosabatlarni tartibga solishning asosiy prinsiplari quyidagilardan iborat:
qonuniylik;
fuqarolarning, tashkilotlarning, jamiyatning va davlatning qonuniy manfaatlari ustuvorligi;
ochiqlik va shaffoflik;
xolislik;
korrupsiyaga nisbatan murosasizlik.
5-modda. Davlat organining yoki boshqa tashkilotning xodimiga aloqador shaxslar
Quyidagi shaxslar davlat organining yoki boshqa tashkilotning xodimiga aloqador shaxslar deb e’tirof etiladi:
davlat organi yoki boshqa tashkilot xodimining yaqin qarindoshlari;
davlat organining yoki boshqa tashkilotning xodimi va (yoki) uning yaqin qarindoshlari qaysi yuridik shaxsning ustav fondi (ustav kapitali) aksiyalariga yoki ulushlariga egalik qilsa, o‘sha yuridik shaxs;
davlat organining yoki boshqa tashkilotning xodimi yoxud uning yaqin qarindoshlari qaysi yuridik shaxsda boshqaruv organining rahbari yoki a’zosi bo‘lsa, o‘sha yuridik shaxs.
6-modda. Davlat organi yoki boshqa tashkilot xodimining manfaatlar to‘qnashuvi bilan bog‘liq munosabatlarni tartibga solish chog‘idagi huquq va majburiyatlari
Davlat organi yoki boshqa tashkilot xodimi manfaatlar to‘qnashuvi bilan bog‘liq munosabatlarni tartibga solish chog‘ida:
maxsus bo‘linmaga maslahat so‘rab murojaat etish;
ehtimoliy manfaatlar to‘qnashuvi to‘g‘risidagi deklaratsiyada ko‘rsatilishi kerak bo‘lgan ma’lumotlardan tashqari qo‘shimcha ma’lumotlarni elektron yoki yozma shaklda taqdim etish huquqiga ega.
Davlat organining yoki boshqa tashkilotning xodimi:
o‘z lavozim majburiyatlarini yoki xizmat vakolatlarini vijdonan bajarishi va ularning bajarilishiga ta’sir ko‘rsatadigan yoki ta’sir ko‘rsatishi mumkin bo‘lgan o‘z shaxsiy manfaatlari bilan bog‘liq har qanday harakatlardan o‘zini tiyishi;
lavozim majburiyatlarini yoki xizmat vakolatlarini bajarish chog‘ida manfaatlar to‘qnashuviga olib keladigan yoki olib kelishi mumkin bo‘lgan shaxsiy manfaatdorlikka yo‘l qo‘ymasligi;
mavjud manfaatlar to‘qnashuvi yuzaga kelgan taqdirda, o‘z ish yurituvidagi hujjatlar bo‘yicha qaror qabul qilinguniga qadar o‘zining bevosita rahbarini (tashkilot rahbari — yuqori turuvchi rahbarni) yoki maxsus bo‘linmani xabardor qilishi;
o‘zining bevosita bo‘ysunuvidagi xodimlarni yoki boshqa xodimlarni bevosita yoki bilvosita o‘zining shaxsiy manfaatlarini ko‘zlovchi harakatlarga (harakatsizlikka) majburlamasligi;
o‘zi mehnat (xizmat) faoliyatini amalga oshirayotgan davlat organi yoki boshqa tashkilot nazorati ostidagi tashkilotdan yoki uning tarkibiy bo‘linmasidan ishga qabul qilish to‘g‘risida takliflar kelib tushganligi holati haqida bir ish kuni ichida xabar berishi;
boshqa xodimlarga nisbatan o‘ziga ma’lum bo‘lgan manfaatlar to‘qnashuvi hollari to‘g‘risida xabar berishi;
ehtimoliy manfaatlar to‘qnashuvini tartibga solish maqsadida maxsus bo‘linmaning so‘roviga ko‘ra ma’lumotlar taqdim etishi shart.
Davlat organining yoki boshqa tashkilotning xodimi qonunchilikka muvofiq boshqa huquqlarga ega bo‘lishi va uning zimmasida boshqa majburiyatlar ham bo‘lishi mumkin.
7-modda. Davlat organining yoki boshqa tashkilotning xodimiga aloqador shaxslarning manfaatlar to‘qnashuvi bilan bog‘liq munosabatlarni tartibga solish chog‘idagi huquq va majburiyatlari
Davlat organining yoki boshqa tashkilotning xodimiga aloqador shaxslar mazkur xodim mehnat (xizmat) faoliyatini amalga oshirayotgan davlat organi yoki boshqa tashkilot bilan munosabatlarga kirishganda:
manfaatlar to‘qnashuvining oldini olish uchun maxsus bo‘linmadan bepul maslahat olish;
davlat organining yoki boshqa tashkilotning manfaatlar to‘qnashuvini tartibga solish bo‘yicha harakatlari (harakatsizligi) yoki qarorlari ustidan shikoyat qilish huquqiga ega.
Davlat organining yoki boshqa tashkilotning xodimiga aloqador shaxslar mazkur xodim mehnat (xizmat) faoliyatini amalga oshirayotgan davlat organi yoki boshqa tashkilot bilan munosabatlarga kirishganda:
shaxsiy manfaatlarini ko‘zlab manfaatlar to‘qnashuviga yo‘l qo‘ymasligi;
ehtimoliy manfaatlar to‘qnashuvi to‘g‘risidagi deklaratsiyani elektron yoki yozma shaklda to‘ldirishi, unga bila turib yolg‘on va noto‘g‘ri ma’lumotlarni kiritmasligi shart.
Davlat organining yoki boshqa tashkilotning xodimi bilan aloqador shaxslar tomonidan ehtimoliy manfaatlar to‘qnashuvi to‘g‘risidagi deklaratsiyada bila turib yolg‘on yoki noto‘g‘ri ma’lumotlar taqdim etilganligi ushbu Qonunda belgilangan huquqiy oqibatlarni keltirib chiqarishi mumkin.
8-modda. Davlat organi yoki boshqa tashkilot xodimining faoliyatida manfaatlar to‘qnashuvining oldini olish bo‘yicha cheklovlar
Manfaatlar to‘qnashuvining oldini olish maqsadida davlat organining yoki boshqa tashkilotning xodimi:
xizmat mavqeyini suiiste’mol qilish orqali shaxsiy naf olishga;
manfaatlar to‘qnashuvi haqidagi axborotni oshkor etish chog‘ida ma’lumotlarni yashirishga yoxud bila turib yolg‘on yoki noto‘g‘ri axborot taqdim etishga;
biri boshqasiga bo‘ysunuvchi yoki biri boshqasining nazoratidagi tashkilotlarda o‘rindoshlik bo‘yicha ishlashga, bundan qonunchilikda nazarda tutilgan hollar mustasno;
tijorat tashkilotlarining ta’sischisi (aksiyadori, ishtirokchisi) bo‘lishga, bundan aksiyadorlik jamiyatlarining erkin muomalada bo‘lgan aksiyalarining o‘n foizigacha egalik qilish hollari mustasno;
o‘zi mehnat (xizmat) faoliyatini amalga oshirayotgan davlat organi yoki boshqa tashkilotning nazoratida bo‘lgan tadbirkorlik faoliyati subyektining aksiyalariga yoki ustav fondidagi (ustav kapitalidagi) ulushlariga egalik qilishga, shuningdek ushbu tadbirkorlik faoliyati subyektlarining boshqaruv organi a’zosi bo‘lishga, bundan O‘zbekiston Respublikasi qonunlarida hamda O‘zbekiston Respublikasi Prezidenti qarorlarida nazarda tutilgan yoki bu faoliyat qonunchilikka muvofiq lavozim majburiyatlari hisoblanadigan hollar mustasno. Bunda davlat organi yoki boshqa tashkilot nazoratida bo‘lgan tadbirkorlik faoliyati subyektlarining aksiyalariga yoki ustav fondidagi (ustav kapitalidagi) ulushlariga egalik qilgan yoxud mazkur tadbirkorlik faoliyati subyektlarining boshqaruv organlari a’zosi bo‘lgan shaxs mazkur davlat organida yoki boshqa tashkilotda xodim lavozimini egallagan hollarda, u qonunchilikda belgilangan tartibda ushbu aksiyalarni yoki ulushlarni bir oy ichida realizatsiya qilishi, boshqaruv organlarining a’zoligidan chiqishi kerak;
o‘zi mehnat (xizmat) faoliyatini amalga oshirayotgan davlat organlarida yoki boshqa tashkilotlarda o‘ziga taalluqli bo‘lgan ishlarni ko‘rib chiqishda yoki o‘ziga aloqador shaxslarga taalluqli bo‘lgan ishlarni ko‘rib chiqishda vakil sifatida ishtirok etishga, agar u qonunchilikka muvofiq qonuniy vakil bo‘lmasa;
o‘zi mehnat (xizmat) faoliyatini amalga oshirayotgan tashkilotning mol-mulkini sotib olishda yoki ijaraga olishda o‘zi ishtirok etishga haqli emas.
Davlat organining yoki boshqa tashkilotning o‘zi bilan mehnat shartnomasi tugatilgan yoki xizmatdan bo‘shatilgan xodimi ikki yil ichida oxirgi ish joyida o‘zi bevosita yoki bilvosita nazoratni amalga oshirgan tashkilotlar yoki ularning tarkibiy bo‘linmalari tomonidan ishga ushbu xodim mehnat (xizmat) faoliyatini amalga oshirgan tashkilotlarning korrupsiyaga qarshi nazorat bo‘linmasi vazifasini amalga oshiruvchi mansabdor shaxslarning xulosasiga asosan qabul qilinadi.
Ushbu modda birinchi qismining beshinchi xatboshisida ko‘rsatilgan cheklov faqat davlat organlari, mahalliy davlat hokimiyati organlari, davlat maqsadli jamg‘armalarining xodimlariga, davlat muassasalarining va davlat unitar korxonalarining, o‘z ustav fondida (ustav kapitalida) davlat ulushi 50 foiz miqdorda va undan ortiq bo‘lgan aksiyadorlik jamiyatlarining rahbarlariga nisbatan tatbiq etiladi.
Ushbu modda birinchi qismining sakkizinchi xatboshisida ko‘rsatilgan cheklov davlat organi yoki boshqa tashkilotning xodimiga aloqador shaxslarga nisbatan ham qo‘llaniladi.
Ushbu Qonunning maqsadlarini nazarda tutgan holda mazkur moddada “nazorat” deganda davlat organi yoki boshqa tashkilot xodimining tegishli tashkilot faoliyatini shaxsan yoki o‘zining bo‘ysunuvidagi shaxs orqali tekshirish yoxud unga nisbatan qonunchilikda belgilangan har qanday imtiyozlarni (preferensiyalarni) qo‘llash yoki uni har qanday javobgarlikka tortish (javobgarlikka tortish bo‘yicha tashabbus ko‘rsatish) yoxud unga litsenziya va ruxsat etish xususiyatiga ega boshqa hujjatlarni berish (xabarnomani qabul qilish) huquqi tushuniladi.
Davlat organlari yoki boshqa tashkilotlar xodimi lavozim majburiyatlarining yoki xizmat vakolatlarining o‘ziga xos xususiyati hisobga olingan holda, unga nisbatan qonunchilikda belgilangan boshqa cheklovlar qo‘llanilishi mumkin.
2-bob. Manfaatlar to‘qnashuvi bilan bog‘liq munosabatlarni davlat tomonidan tartibga solish
9-modda. O‘zbekiston Respublikasi Korrupsiyaga qarshi kurashish agentligining manfaatlar to‘qnashuvi bilan bog‘liq munosabatlarni tartibga solish sohasidagi vakolatlari
O‘zbekiston Respublikasining Korrupsiyaga qarshi kurashish agentligi manfaatlar to‘qnashuvi bilan bog‘liq munosabatlarni tartibga solish sohasidagi maxsus vakolatli davlat organidir (bundan buyon matnda maxsus vakolatli davlat organi deb yuritiladi).
Maxsus vakolatli davlat organi:
manfaatlar to‘qnashuvi bilan bog‘liq axborotni va materiallarni davlat organlaridan yoki boshqa tashkilotlardan so‘rab oladi va o‘rganadi;
davlat organlarining yoki boshqa tashkilotlarning manfaatlar to‘qnashuvi bilan bog‘liq munosabatlarni tartibga solish sohasidagi faoliyatini muvofiqlashtiradi;
davlat organlarining yoki boshqa tashkilotlarning manfaatlar to‘qnashuvi bilan bog‘liq munosabatlarni tartibga solish sohasidagi faoliyatini, shu jumladan jismoniy va yuridik shaxslarning murojaatlari asosida o‘rganadi;
manfaatlar to‘qnashuvi bilan bog‘liq holatlar aniqlanganda, bitimni bekor qilish, qarorni hamda boshqa hujjatni o‘zgartirish yoki bekor qilish to‘g‘risida davlat organlariga yoki boshqa tashkilotlarga taqdimnoma kiritadi yoxud ularni haqiqiy emas deb topish haqida sudga da’vo kiritadi;
Manfaatlar to‘qnashuvini hisobga olish reyestrining, mavjud manfaatlar to‘qnashuvi to‘g‘risidagi xabarnomaning hamda ehtimoliy manfaatlar to‘qnashuvi to‘g‘risidagi deklaratsiyaning namunaviy shakllarini tasdiqlaydi;
davlat organlari yoki boshqa tashkilotlar uchun manfaatlar to‘qnashuvini tartibga solish bo‘yicha uslubiy tavsiyalarni e’lon qiladi;
manfaatlar to‘qnashuvi natijasida fuqarolarning, tashkilotlarning, jamiyatning yoki davlatning manfaatlariga yetkazilgan zararning o‘rni to‘liq qoplanishiga erishilishi ustidan nazoratni amalga oshiradi;
maxsus bo‘linmalar xodimlarining tizimli ravishda malakasini oshirishni, ularda tegishli ko‘nikmalarni shakllantirishga qaratilgan o‘qitishni tashkil etadi;
ma’muriy javobgarlik to‘g‘risidagi qonunchilikka muvofiq manfaatlar to‘qnashuvi to‘g‘risidagi qonunchilik talablariga rioya etmaganlik bilan bog‘liq ma’muriy huquqbuzarlik haqida bayonnomani tuzadi va uni ko‘rib chiqish uchun sudga yuboradi.
Maxsus vakolatli davlat organi qonunchilikka muvofiq boshqa vakolatlarni ham amalga oshirishi mumkin.
10-modda. Davlat organlarining yoki boshqa tashkilotlarning manfaatlar to‘qnashuvi bilan bog‘liq munosabatlarni tartibga solish sohasidagi vakolatlari
Davlat organlari yoki boshqa tashkilotlar manfaatlar to‘qnashuvi bilan bog‘liq munosabatlarni tartibga solish sohasida:
xodimlar tomonidan mavjud manfaatlar to‘qnashuvi to‘g‘risida xabardor qilish tizimini tashkil etadi;
ehtimoliy manfaatlar to‘qnashuvi to‘g‘risidagi deklaratsiyaning va mavjud manfaatlar to‘qnashuvi to‘g‘risidagi xabarnomaning belgilangan shaklini o‘zining rasmiy veb-saytlariga joylashtiradi;
manfaatlar to‘qnashuviga yo‘l qo‘yilgan holda qabul qilingan qarorlarni belgilangan tartibda o‘zgartiradi yoki bekor qiladi;
manfaatlar to‘qnashuviga yo‘l qo‘yilgan holda tuzilgan bitimlarni o‘zgartiradi yoki bekor qiladi yoxud bunday bitimlarni haqiqiy emas deb topish to‘g‘risida belgilangan tartibda sudga da’volar bilan murojaat etadi;
odob-axloq komissiyalarining va maxsus bo‘linmalarning manfaatlar to‘qnashuvi bilan bog‘liq munosabatlarni tartibga solish bo‘yicha faoliyatini tashkil etadi;
davlat organlarida yoki boshqa tashkilotlarda manfaatlar to‘qnashuvining oldini olish bo‘yicha ichki idoraviy tartibni belgilaydi;
aniqlangan manfaatlar to‘qnashuvi bo‘yicha xizmat tekshiruvining xolisona tashkil etilishini va uning natijalari odob-axloq komissiyalari tomonidan ko‘rib chiqilishini ta’minlaydi;
manfaatlar to‘qnashuvining oldini olishda o‘rnak bo‘layotgan xodimlarni rag‘batlantirish choralarini ko‘radi;
manfaatlar to‘qnashuvi natijasida fuqarolarga, tashkilotlarga, jamiyatga yoki davlatga yetkazilgan zararning o‘rni qoplanishini ta’minlash, shuningdek aholining tegishli davlat organiga yoki boshqa tashkilotga bo‘lgan ishonchini tiklash choralarini ko‘radi.
Davlat organlari yoki boshqa tashkilotlar qonunchilikka muvofiq boshqa vakolatlarni ham amalga oshirishi mumkin.
11-modda. Davlat organlari yoki boshqa tashkilotlar odob-axloq komissiyasining manfaatlar to‘qnashuvi bilan bog‘liq munosabatlarni tartibga solish sohasidagi vakolatlari
Davlat organi yoki boshqa tashkilot xodimi tomonidan ushbu Qonun talablariga rioya etilishi ustidan nazorat ushbu davlat organida yoki boshqa tashkilotda tuzilgan odob-axloq komissiyasi tomonidan amalga oshiriladi.
Odob-axloq komissiyasi:
davlat organi yoki boshqa tashkilot xodimi tomonidan ushbu Qonunda belgilangan talablarga rioya etilishini ta’minlash choralarini ko‘radi;
manfaatlar to‘qnashuvini tartibga solish yuzasidan ko‘rilayotgan choralarning yetarliligi (to‘g‘riligi) haqidagi masalalarni ko‘rib chiqadi;
mavjud manfaatlar to‘qnashuvi bilan bog‘liq hollar ustidan kollegial nazoratni amalga oshiradi;
ushbu Qonunda belgilangan talablarning davlat organi yoki boshqa tashkilot xodimlari tomonidan buzilishlari mavjudligi (mavjud emasligi) to‘g‘risida xizmat tekshiruvi natijalariga ko‘ra xulosa chiqaradi;
manfaatlar to‘qnashuvi to‘g‘risida xabar qilmagan, bila turib yolg‘on yoki noto‘g‘ri axborot taqdim etgan yoxud bunday axborotni yashirgan xodimni javobgarlikka tortish haqida davlat organining yoki boshqa tashkilotning rahbariga taklif kiritadi.
Odob-axloq komissiyasi qonunchilikka muvofiq boshqa vakolatlarni ham amalga oshirishi mumkin.
12-modda. Maxsus bo‘linmaning manfaatlar to‘qnashuvi bilan bog‘liq munosabatlarni tartibga solish sohasidagi vakolatlari
Maxsus bo‘linma:
davlat organining yoki boshqa tashkilotning xodimi tomonidan aniqlangan manfaatlar to‘qnashuvi hollari to‘g‘risidagi axborotni umumlashtiradi;
davlat organining yoki boshqa tashkilotning ushbu Qonun talablarini buzgan xodimiga nisbatan xizmat tekshiruvini o‘tkazadi;
davlat organining yoki boshqa tashkilotning xodimlari o‘rtasida manfaatlar to‘qnashuvining oldini olish yuzasidan qonunchilikka muvofiq tushuntirish ishlarini amalga oshiradi;
ehtimoliy manfaatlar to‘qnashuvi to‘g‘risidagi deklaratsiyalarni, shuningdek mavjud manfaatlar to‘qnashuvi to‘g‘risidagi xabarnomani ko‘rib chiqadi, ularning natijalariga ko‘ra odob-axloq komissiyasiga takliflar kiritadi;
davlat organi yoki boshqa tashkilot xodimining manfaatlar to‘qnashuvi haqidagi xabarlari munosabati bilan manfaatlar to‘qnashuvi mavjudligi yoki mavjud emasligi to‘g‘risida xulosa beradi;
davlat organlarida yoki boshqa tashkilotlarda aniqlangan manfaatlar to‘qnashuvi hollarini tahlil qiladi hamda ularni tartibga solish bo‘yicha takliflarni ishlab chiqadi;
davlat organlarida yoki boshqa tashkilotlarda ushbu Qonun talablariga rioya etilishi holati to‘g‘risidagi har yilgi hisobotlarni tayyorlaydi hamda hisobotlar uning rasmiy veb-saytiga joylashtirilishini ta’minlaydi.
Maxsus bo‘linma qonunchilikka muvofiq boshqa vakolatlarni ham amalga oshirishi mumkin.
3-bob. Manfaatlar to‘qnashuvi to‘g‘risidagi axborotni oshkor etishga va manfaatlar to‘qnashuvini aniqlashga doir choralar
13-modda. Manfaatlar to‘qnashuvi to‘g‘risidagi axborotni oshkor etish
Manfaatlar to‘qnashuvi to‘g‘risidagi axborotni oshkor etish davlat organining yoki boshqa tashkilotning xodimi tomonidan mavjud manfaatlar to‘qnashuvi to‘g‘risida xabarnoma hamda ehtimoliy manfaatlar to‘qnashuvi to‘g‘risida deklaratsiya taqdim etish orqali amalga oshiriladi.
Davlat organining yoki boshqa tashkilotning xodimiga aloqador shaxslar tomonidan manfaatlar to‘qnashuvi to‘g‘risidagi axborotni oshkor etish ularning ehtimoliy manfaatlar to‘qnashuvi to‘g‘risidagi deklaratsiyani taqdim etishi orqali amalga oshiriladi.
14-modda. Mavjud manfaatlar to‘qnashuvi to‘g‘risidagi xabarnoma
Mavjud manfaatlar to‘qnashuvi to‘g‘risidagi xabarnomada quyidagi ma’lumotlar ko‘rsatilishi kerak:
mavjud manfaatlar to‘qnashuvi to‘g‘risida xabar berayotgan davlat organi yoki boshqa tashkilot xodimining familiyasi, ismi, otasining ismi va lavozimi, shuningdek jismoniy shaxsning shaxsiy identifikatsiya raqami;
davlat organi yoki boshqa tashkilot xodimining manfaatlar to‘qnashuvi yuzaga kelayotgan yaqin qarindoshining familiyasi, ismi, otasining ismi, jismoniy shaxsning shaxsiy identifikatsiya raqami (mavjud bo‘lgan taqdirda) yoxud davlat organi yoki boshqa tashkilot xodimiga aloqador shaxsning nomi va soliq to‘lovchining identifikatsiya raqami;
mavjud manfaatlar to‘qnashuvi to‘g‘risidagi axborot.
Mavjud manfaatlar to‘qnashuvi to‘g‘risidagi xabarnoma manfaatlar to‘qnashuvini tartibga solish bo‘yicha ko‘rilgan choralarni o‘z ichiga olishi, davlat organi yoki boshqa tashkilot xodimining va (yoki) uning bevosita rahbarining (ayrim hollarda, uning o‘rinbosarining) o‘z qo‘li bilan qo‘yilgan imzosi yoki elektron raqamli imzosi bilan tasdiqlanishi kerak.
15-modda. Mavjud manfaatlar to‘qnashuvi to‘g‘risidagi xabarnomani taqdim etish tartibi
Davlat organining yoki boshqa tashkilotning xodimi quyidagi hollarda mavjud manfaatlar to‘qnashuvi o‘ziga ma’lum bo‘lib qolgan paytdan e’tiboran bir ish kuni ichida mavjud manfaatlar to‘qnashuvi haqidagi belgilangan shakldagi xabarnomani to‘ldirishi va o‘zining bevosita rahbariga (tashkilot rahbariga — yuqori turuvchi rahbarga) yoki maxsus bo‘linmaga taqdim etishi shart, agar:
yaqin qarindoshlari bevosita xodimning bo‘ysunuvidagi ishga qabul qilingan bo‘lsa (davlat fuqarolik xizmati lavozimlarining siyosiy guruhiga kiruvchi lavozimga ishga qabul qilingan hollar bundan mustasno) yoki xodimning ishiga fuqarolik-huquqiy shartnoma asosida o‘ziga aloqador shaxslar jalb etilgan bo‘lsa;
u o‘ziga aloqador shaxslarga taalluqli masalalar bo‘yicha qarorlar qabul qilishda ishtirok etayotgan bo‘lsa;
yaqin qarindoshi tekshiruv o‘tkazilayotgan obyektda (yuridik shaxsda) tekshiruv yo‘nalishi bo‘yicha mas’ul mansabdor shaxs sifatida ishlayotgan bo‘lsa yoki mazkur tekshiruv obyekti (yuridik shaxs) unga aloqador shaxs bo‘lsa;
boshqa har qanday mavjud manfaatlar to‘qnashuvi o‘ziga ma’lum bo‘lib qolsa.
16-modda. Mavjud manfaatlar to‘qnashuvi to‘g‘risidagi xabarnomani ko‘rib chiqish tartibi
Davlat organining yoki boshqa tashkilotning rahbar xodimi hamda maxsus bo‘linmaning rahbari manfaatlar to‘qnashuvini tartibga solish uchun mas’ul hisoblanadi.
Davlat organlari yoki boshqa tashkilotlar tarkibiy bo‘linmasining rahbari mavjud manfaatlar to‘qnashuvini tartibga solish bo‘yicha o‘z vakolatlari doirasida ko‘rilgan choralar to‘g‘risida maxsus bo‘linmaga bir ish kuni ichida axborot taqdim etishi shart.
Maxsus bo‘linma ko‘rilgan choralarning yetarliligi (to‘g‘riligi) to‘g‘risidagi masalani ko‘rib chiqish uchun axborotni uch ish kuni ichida odob-axloq komissiyasiga taqdim etadi.
17-modda. Ehtimoliy manfaatlar to‘qnashuvi to‘g‘risidagi deklaratsiya
Ehtimoliy manfaatlar to‘qnashuvi to‘g‘risidagi deklaratsiyada quyidagi ma’lumotlar ko‘rsatilishi kerak:
davlat organi yoki boshqa tashkilot xodimining lavozimi hamda uning familiyasi, ismi, otasining ismi, shuningdek uning jismoniy shaxsning shaxsiy identifikatsiya raqami;
davlat organi yoki boshqa tashkilot xodimi yaqin qarindoshlarining familiyasi, ismi va otasining ismi, ularning jismoniy shaxsning shaxsiy identifikatsiya raqami (mavjud bo‘lgan taqdirda), shuningdek ish joyi va lavozimi;
davlat organining yoki boshqa tashkilotning xodimi yoki uning yaqin qarindoshlari aksiyador bo‘lgan aksiyadorlik jamiyatining rasmiy nomi va uning soliq to‘lovchining identifikatsiya raqami;
davlat organi yoki boshqa tashkilot xodimining yaqin qarindoshi muassis (ishtirokchi), boshqaruv organi a’zosi bo‘lgan yuridik shaxsning rasmiy nomi, shuningdek uning soliq to‘lovchining identifikatsiya raqami.
Ehtimoliy manfaatlar to‘qnashuvi to‘g‘risidagi deklaratsiya uni to‘ldirgan davlat organi yoki boshqa tashkilot xodimining o‘z qo‘li bilan qo‘yilgan imzosi yoki elektron raqamli imzosi bilan tasdiqlangan bo‘lishi kerak.
18-modda. Ehtimoliy manfaatlar to‘qnashuvi to‘g‘risidagi deklaratsiyani taqdim etish tartibi
Davlat organining yoki boshqa tashkilotning xodimi shaxsga doir ma’lumotlari o‘zgargan taqdirda, ehtimoliy manfaatlar to‘qnashuvi to‘g‘risidagi deklaratsiyani to‘ldirishi va har yili 15-yanvardan kechiktirmay maxsus bo‘linmaga taqdim etishi kerak.
Davlat organiga yoki boshqa tashkilotga ishga qabul qilinayotgan nomzod, shuningdek boshqa ishga o‘tkazilgan xodim ehtimoliy manfaatlar to‘qnashuvi to‘g‘risidagi belgilangan shakldagi deklaratsiyani to‘ldirishi va taqdim etishi kerak.
Maxsus bo‘linma:
ehtimoliy manfaatlar to‘qnashuvi to‘g‘risidagi har yilgi deklaratsiyani har yili 15-fevralgacha umumlashtiradi va tahlil qiladi;
ehtimoliy manfaatlar to‘qnashuvini tartibga solish bo‘yicha choralarning yetarliligini (to‘g‘riligini) ta’minlash uchun har yili 1-martga qadar odob-axloq komissiyasiga taklif kiritadi;
odob-axloq komissiyasi tomonidan qabul qilingan xulosaga asosan ehtimoliy manfaatlar to‘qnashuvini tartibga solish yuzasidan choralar ko‘rish to‘g‘risida davlat organi yoki boshqa tashkilot xodimining bevosita rahbariga yoxud davlat organining yoki boshqa tashkilotning yuqori turuvchi rahbariga taklif kiritadi.
Davlat organining yoki boshqa tashkilotning xodimligiga nomzod ishga qabul qilinayotganda yoxud davlat organi yoki boshqa tashkilot xodimi boshqa ishga o‘tkazilayotganda, ehtimoliy manfaatlar to‘qnashuvi to‘g‘risidagi deklaratsiyani taqdim etganidan keyin maxsus bo‘linma ushbu moddaning uchinchi qismida nazarda tutilgan ishlarni besh kunlik muddatda amalga oshiradi.
19-modda. Davlat organining yoki boshqa tashkilotning xodimiga aloqador shaxslar tomonidan taqdim etiladigan ehtimoliy manfaatlar to‘qnashuvi to‘g‘risidagi deklaratsiya
Davlat organining yoki boshqa tashkilotning xodimiga aloqador shaxslar tomonidan taqdim etiladigan ehtimoliy manfaatlar to‘qnashuvi to‘g‘risidagi deklaratsiyada quyidagi ma’lumotlar ko‘rsatilishi kerak:
davlat organi yoki boshqa tashkilot xodimiga aloqador shaxs hisoblangan jismoniy shaxsning familiyasi, ismi, otasining ismi, shaxsiy identifikatsiya raqami yoxud yuridik shaxsning nomi va soliq to‘lovchining identifikatsiya raqami;
davlat organi yoki boshqa tashkilot xodimining familiyasi, ismi va otasining ismi, lavozimi;
davlat organining yoki boshqa tashkilotning xodimi bilan qarindoshlik to‘g‘risidagi ma’lumotlar;
yuridik shaxsning davlat organi yoki boshqa tashkilot xodimiga aloqadorligi to‘g‘risidagi ma’lumotlar.
Ehtimoliy manfaatlar to‘qnashuvi to‘g‘risidagi deklaratsiya uni to‘ldirgan jismoniy shaxsning yoki yuridik shaxs vakilining (ishonchli shaxsining) o‘z qo‘li bilan qo‘yilgan imzosi yoki elektron raqamli imzosi bilan tasdiqlangan bo‘lishi kerak.
20-modda. Manfaatlar to‘qnashuvini aniqlash
Manfaatlar to‘qnashuvini aniqlash quyidagi manbalardan olingan ma’lumotlarni o‘rganish orqali amalga oshiriladi:
ushbu Qonunning 17-moddasida nazarda tutilgan ehtimoliy manfaatlar to‘qnashuvi to‘g‘risidagi deklaratsiyadan;
davlat xaridlari jarayonida olingan takliflardan, xarid komissiyasi majlislarining bayonnomalaridan, tuzilgan shartnomalardan;
jismoniy va yuridik shaxslarning davlat organi yoki boshqa tashkilot xodimining faoliyatidagi mavjud manfaatlar to‘qnashuvi yoki ehtimoliy manfaatlar to‘qnashuvi to‘g‘risidagi murojaatlaridan yoki xabarlaridan;
tijorat tashkilotlarining affillangan shaxslari va yakuniy naf oluvchilari (benefitsiarlari) ro‘yxatlaridan;
O‘zbekiston Respublikasi Yagona interaktiv davlat xizmatlari portalining tadbirkorlik subyektlarini ro‘yxatdan o‘tkazish modulidan;
“FHDY Yagona elektron arxivi” axborot tizimidan;
“Yagona milliy mehnat tizimi” idoralararo apparat-dasturiy majmuidan;
Qimmatli qog‘ozlar markaziy depozitariysidan;
maxsus vakolatli davlat organi tomonidan o‘tkazilgan o‘rganish natijalari bo‘yicha kiritilgan taqdimnomadan.
Ushbu modda birinchi qismining beshinchi — to‘qqizinchi xatboshilarida ko‘rsatilgan manbalardan ma’lumotlar olish maxsus bo‘linma rahbarining so‘rovi bo‘yicha amalga oshiriladi.
Davlat organi yoki boshqa tashkilot xodimining ommaviy axborot vositalariga, shu jumladan Internet jahon axborot tarmog‘iga joylashtirilgan mavjud manfaatlar to‘qnashuvi yoki ehtimoliy manfaatlar to‘qnashuvi holatlari ular to‘g‘risidagi ma’lumotlarni to‘plash va o‘rganish orqali aniqlanadi.
Ushbu moddaning birinchi qismida nazarda tutilgan ma’lumotlarni o‘rganish maxsus bo‘linma tomonidan amalga oshiriladi.
4-bob. Manfaatlar to‘qnashuvini tartibga solish bo‘yicha ko‘rilgan choralarni ko‘rib chiqish va tekshirish
21-modda. Manfaatlar to‘qnashuviga oid hollarga nisbatan ko‘riladigan choralar
Manfaatlar to‘qnashuvi hollarini tartibga solish uchun ularning o‘ziga xos xususiyatlarini hisobga olgan holda quyidagi choralardan biri ko‘rilishi kerak:
o‘ziga nisbatan manfaatlar to‘qnashuvi yuzaga kelgan rahbarning bevosita bo‘ysunuvidagi davlat organi yoki boshqa tashkilot xodimini manfaatlar to‘qnashuvi yuzaga kelmaydigan boshqa rahbarning bo‘ysunuviga o‘tkazish;
davlat organi yoki boshqa tashkilot xodimini manfaatlar to‘qnashuvi yuzaga kelishi mumkin bo‘lgan kollegial organ tarkibidan ixtiyoriy ravishda o‘zini o‘zi rad etishi orqali yoki majburan chetlashtirish;
davlat organi yoki boshqa tashkilot xodimining lavozim majburiyatlari yoki xizmat vakolatlari doirasini qayta ko‘rib chiqish;
davlat organi yoki boshqa tashkilot xodimining davlat organining yoki boshqa tashkilotning manfaatlar to‘qnashuviga olib kelishi mumkin bo‘lgan axborotidan va hujjatlaridan foydalanishiga cheklovlar belgilash;
davlat organi yoki boshqa tashkilot xodimining yakka tartibda qarorlar qabul qilishga doir vakolatlarini qonunchilikka muvofiq amalga oshirishi ustidan kollegial nazoratni ta’minlash;
davlat organining yoki boshqa tashkilotning xodimiga o‘zidagi shaxsiy manfaatdorlikni qonunchilikka muvofiq bartaraf etishi to‘g‘risida takliflar taqdim etish;
xodim tomonidan o‘zi mehnat (xizmat) faoliyatini amalga oshirayotgan davlat organining yoki boshqa tashkilotning manfaatlariga zid bo‘lgan shaxsiy manfaatdorligidan voz kechishi;
davlat organi yoki boshqa tashkilot xodimining shaxsiy manfaatdorligini bartaraf etish choralarini ko‘rish mumkin bo‘lmagan taqdirda, xodimning roziligi asosida uni avvalgi lavozimiga teng boshqa lavozimga o‘tkazish yoki mehnat shartnomasini (kontraktni) umumiy asoslarda bekor qilish.
Manfaatlar to‘qnashuvini tartibga solish bo‘yicha choralar davlat organi yoki boshqa tashkilot xodimining roziligi bilan ko‘rilishi kerak.
Davlat organlari yoki boshqa tashkilotlar tomonidan manfaatlar to‘qnashuvini tartibga solishga doir choralarni ko‘rish chog‘ida biror-bir shaxslarga, guruhlarga yoki tashkilotlarga afzallik, ustunlik berishga yoxud davlat organlarining yoki boshqa tashkilotlarning xodimlarini, shuningdek fuqarolarni kamsitishga yo‘l qo‘yilmaydi.
Davlat organlari yoki boshqa tashkilotlar o‘z xodimi bilan o‘zaro kelishuvga ko‘ra, manfaatlar to‘qnashuvini tartibga solish yuzasidan qonunchilikda taqiqlanmagan boshqa choralarni ham ko‘rishi mumkin.
22-modda. Manfaatlar to‘qnashuvi bilan bog‘liq hujjatlarning maxfiyligini ta’minlash
Manfaatlar to‘qnashuvini tartibga solish va aniqlashda ishtirok etadigan xodimlarga ishonib topshirilgan yoxud ularga kasbiy, xizmat yoki mehnat majburiyatlarini bajarishi munosabati bilan ma’lum bo‘lib qolgan shaxslarning shaxsga doir ma’lumotlarini oshkor etishga yo‘l qo‘yilmaydi.
Davlat organi yoki boshqa tashkilot xodimining faoliyatidagi manfaatlar to‘qnashuvini tartibga solish chog‘ida shaxsga doir ma’lumotlarni muhofaza qilish shaxsga doir ma’lumotlar to‘g‘risidagi qonunchilikka muvofiq amalga oshiriladi.
23-modda. Jismoniy va yuridik shaxslarning manfaatlar to‘qnashuvi hollari to‘g‘risidagi murojaatlari va xabarlarini ko‘rib chiqish
Jismoniy va yuridik shaxslarning xodimdagi mavjud yoki ehtimoliy manfaatlar to‘qnashuvi to‘g‘risida davlat organlariga va boshqa tashkilotlarga kelib tushgan har bir murojaati yoki xabari qonunchilikda belgilangan tartibda va muddatlarda ko‘rib chiqiladi hamda tekshiriladi.
Tekshirish davomida aniqlangan manfaatlar to‘qnashuviga yo‘l qo‘yilganligi bilan bog‘liq hollar to‘g‘risidagi ma’lumotlar odob-axloq komissiyasi tomonidan maxsus bo‘linma taqdim etganidan keyin o‘n ish kuni ichida ko‘rib chiqiladi.
Odob-axloq komissiyasi davlat organining yoki boshqa tashkilotning rahbariga manfaatlar to‘qnashuvini bartaraf etish bo‘yicha choralarni ko‘rish yoxud xodimni tegishli javobgarlikka tortish to‘g‘risida taklif kiritadi.
24-modda. Manfaatlar to‘qnashuvi to‘g‘risidagi axborotning hisobini yuritish
Davlat organlari yoki boshqa tashkilotlar Manfaatlar to‘qnashuvini hisobga olish reyestrini yuritadi.
Mavjud yoki ehtimoliy manfaatlar to‘qnashuvlari Manfaatlar to‘qnashuvini hisobga olish reyestriga quyidagi asoslarga ko‘ra kiritiladi:
davlat organlariga yoki boshqa tashkilotlarga ishga qabul qilishda nomzod tomonidan taqdim etilgan deklaratsiya asosida mavjud manfaatlar to‘qnashuvi aniqlanganda;
davlat organining yoki boshqa tashkilotning xodimi boshqa ishga o‘tkazilgan taqdirda, o‘zidagi mavjud manfaatlar to‘qnashuvi to‘g‘risidagi axborotni xabar qilganda;
davlat organining yoki boshqa tashkilotning xodimi tomonidan taqdim etiladigan ehtimoliy manfaatlar to‘qnashuvi to‘g‘risidagi har yilgi deklaratsiya asosida mavjud manfaatlar to‘qnashuvi aniqlanganda;
mavjud manfaatlar to‘qnashuvi to‘g‘risida xabarnoma taqdim etilganda;
ehtimoliy manfaatlar to‘qnashuvi to‘g‘risida deklaratsiya taqdim etilganda;
rasmiy elektron ma’lumotlar bazalari orqali davlat organining yoki boshqa tashkilotning xodimida manfaatlar to‘qnashuvi aniqlanganda;
kelib tushgan murojaatga yoki xabarga asosan davlat organining yoki boshqa tashkilotning xodimida manfaatlar to‘qnashuvi mavjudligi tasdiqlanganda;
qonunchilikda belgilangan tartibda o‘tkaziladigan xizmat hamda boshqa turdagi tekshiruvlar natijasida davlat organining yoki boshqa tashkilotning xodimida manfaatlar to‘qnashuvi aniqlanganda.
Manfaatlar to‘qnashuvini hisobga olish reyestriga ushbu moddaning ikkinchi qismida ko‘rsatilgan asoslardan tashqari quyidagi ma’lumotlar kiritiladi:
mavjud yoki ehtimoliy manfaatlar to‘qnashuvlarini tartibga solish yuzasidan ko‘rilgan choralar to‘g‘risidagi ma’lumotlar;
manfaatlar to‘qnashuvini oshkor etish chog‘ida bila turib yolg‘on yoki noto‘g‘ri axborotni taqdim etgan yoxud bunday axborotni yashirgan davlat organining yoki boshqa tashkilotning xodimiga nisbatan ko‘rilgan ta’sir choralari to‘g‘risidagi ma’lumotlar.
Maxsus bo‘linma aniqlangan manfaatlar to‘qnashuvi hollarining hisobi o‘z vaqtida va to‘liq yuritilishi uchun javobgardir.
25-modda. Manfaatlar to‘qnashuvi hollarini tartibga solish uchun ko‘rilgan choralarni ko‘rib chiqish
Davlat organlarining yoki boshqa tashkilotlarning odob-axloq komissiyasi mavjud yoki ehtimoliy manfaatlar to‘qnashuvlari to‘g‘risida har yarim yilda xulosa qabul qiladi hamda ularni tartibga solish bo‘yicha ko‘rilgan choralarning yetarliligini (to‘g‘riligini) ko‘rib chiqadi.
Davlat organlarining yoki boshqa tashkilotlarning odob-axloq komissiyasi aniqlangan manfaatlar to‘qnashuvi hollarini maxsus bo‘linma bilan birgalikda tahlil qiladi va davlat organining yoki boshqa tashkilotning xodimlari o‘rtasida tushuntirish ishlarini olib boradi.
5-bob. Yakunlovchi qoidalar
26-modda. Manfaatlar to‘qnashuviga yo‘l qo‘yilgan holda qarorlar qabul qilish yoki bitimlar tuzish
Manfaatlar to‘qnashuviga yo‘l qo‘yilgan holda qabul qilingan qarorlar yoki tuzilgan bitimlar sud tartibida haqiqiy emas deb topiladi.
Manfaatlar to‘qnashuviga yo‘l qo‘yilgan holda qabul qilingan qaror yoki tuzilgan bitim haqiqiy emas deb topilgan taqdirda, ushbu qaror qabul qilinganligi yoki bitim tuzilganligi natijasida olingan foyda bitim bo‘yicha olingan hamma narsani qaytarib berish to‘g‘risida talab qo‘yilmagan holda, sud tartibida davlat daromadiga o‘tkaziladi. Bunda haqiqiy emas deb topilgan bunday bitimning ijrosi bilan bog‘liq xarajatlarning o‘rni manfaatlar to‘qnashuviga yo‘l qo‘ygan shaxsning hisobidan qoplanadi.
Manfaatlar to‘qnashuviga yo‘l qo‘yilgan holda qabul qilingan qaror yoki tuzilgan bitim haqiqiy emas deb topilganligi natijasida jismoniy yoki yuridik shaxslarga, shu jumladan davlat organlariga yoki boshqa tashkilotlarga yetkazilgan zarar davlat organining yoki boshqa tashkilotning aybdor xodimlaridan regress tartibida undirib olinishi mumkin.
27-modda. Davlat organlarining yoki boshqa tashkilotlarning manfaatlar to‘qnashuvini tartibga solish bo‘yicha qabul qilingan qarorlari ustidan shikoyat qilish
Davlat organining yoki boshqa tashkilotning xodimi manfaatlar to‘qnashuvini tartibga solish yuzasidan davlat organlari yoki boshqa tashkilotlar tomonidan qabul qilingan qarorlar ustidan bo‘ysunuv tartibida yuqori turuvchi tashkilotga, maxsus vakolatli davlat organiga yoki sudga shikoyat qilishga haqli.
28-modda. Nizolarni hal etish
Davlat organlarining yoki boshqa tashkilotlarning faoliyatidagi manfaatlar to‘qnashuvi bilan bog‘liq munosabatlarni tartibga solish sohasida yuzaga keladigan nizolar qonunchilikda belgilangan tartibda hal etiladi.
29-modda. Manfaatlar to‘qnashuvi to‘g‘risidagi qonunchilikni buzganlik uchun javobgarlik
Manfaatlar to‘qnashuvi to‘g‘risidagi qonunchilikni buzganlikda aybdor shaxslar belgilangan tartibda javobgar bo‘ladi.
30-modda. O‘zbekiston Respublikasining ayrim qonun hujjatlariga o‘zgartish va qo‘shimchalar kiritish
1. O‘zbekiston Respublikasining 1994-yil 22-sentabrda qabul qilingan 2015-XII-sonli Qonuni bilan tasdiqlangan O‘zbekiston Respublikasining Ma’muriy javobgarlik to‘g‘risidagi kodeksiga (O‘zbekiston Respublikasi Oliy Kengashining Axborotnomasi, 1995-yil, № 3, 6-modda; O‘zbekiston Respublikasi Oliy Majlisining Axborotnomasi, 1995-yil, № 9, 193-modda, № 12, 269-modda; 1996-yil, № 5-6, 69-modda, № 9, 144-modda; 1997-yil, № 2, 56-modda, № 4-5, 126-modda, № 9, 241-modda; 1998-yil, № 3, 38-modda, № 5-6, 102-modda, № 9, 181-modda; 1999-yil, № 1, 20-modda, № 5, 124-modda, № 9, 229-modda; 2000-yil, № 5-6, 153-modda, № 7-8, 217-modda; 2001-yil, № 1-2, 23-modda, № 9-10, 165, 182-moddalar; 2002-yil, № 1, 20-modda, № 9, 165-modda; 2003-yil, № 1, 8-modda, № 5, 67-modda, № 9-10, 149-modda; 2004-yil, № 1-2, 18-modda, № 5, 90-modda, № 9, 171-modda; 2005-yil, № 1, 18-modda; O‘zbekiston Respublikasi Oliy Majlisi palatalarining Axborotnomasi, 2005-yil, № 9, 312-modda, № 12, 413, 417, 418-moddalar; 2006-yil, № 6, 261-modda, № 9, 498-modda, № 10, 536-modda, № 12, 656, 659-moddalar; 2007-yil, № 4, 158, 159, 164, 165-moddalar, № 9, 416, 421-moddalar, № 12, 596, 604, 607-moddalar; 2008-yil, № 4, 181, 189, 192-moddalar, № 9, 486, 488-moddalar, № 12, 640, 641-moddalar; 2009-yil, № 1, 1-modda, № 9, 334, 335, 337-moddalar, № 10, 380-modda, № 12, 462, 468, 470, 472, 474-moddalar; 2010-yil, № 5, 175, 179-moddalar, № 6, 231-modda, № 9, 335, 339, 341-moddalar, № 10, 380-modda, № 12, 468, 473, 474-moddalar; 2011-yil, № 1, 1-modda, № 4, 104, 105-moddalar, № 9, 247, 252-moddalar, № 12/2, 365-modda; 2012-yil, № 4, 108-modda, № 9/1, 242-modda, № 12, 336-modda; 2013-yil, № 4, 98-modda, № 10, 263-modda; 2014-yil, № 1, 2-modda, № 5, 130-modda, № 9, 244-modda, № 12, 341, 343-moddalar; 2015-yil, № 6, 228-modda, № 8, 310, 312-moddalar, № 12, 452-modda; 2016-yil, № 1, 2-modda, № 4, 125-modda, № 9, 276-modda, № 12, 383, 385-moddalar; 2017-yil, № 4, 137-modda, № 6, 300-modda, № 9, 510-modda, № 10, 605-modda; 2018-yil, № 1, 1, 4, 5-moddalar, № 4, 224-modda, № 7, 430, 431, 432-moddalar, № 10, 671, 673, 679-moddalar; 2019-yil, № 1, 1, 3, 5-moddalar, № 2, 47-modda, № 3, 161, 165, 166-moddalar, № 5, 259, 261, 267, 268-moddalar, № 7, 386-modda, № 8, 469, 471-moddalar, № 9, 591, 592-moddalar, № 10, 674, 676-moddalar, № 11, 787, 791-moddalar, № 12, 880, 891-moddalar; 2020-yil, № 1, 4-modda, № 3, 203, 204-moddalar, № 7, 449-modda, № 9, 539, 540-moddalar, № 10, 593, 596-moddalar, № 11, 651-modda, № 12, 691-modda; 2021-yil, № 1, 5, 7, 12, 13, 14-moddalar, № 2, 142-modda, № 3, 217-modda, № 4, 290, 293-moddalar, 4-songa ilova, № 8, 800, 802, 803-moddalar, № 9, 903-modda, № 10, 966, 967, 968, 973-moddalar, № 11, 1066-modda; 2022-yil, № 1, 1, 2-moddalar, № 2, 80, 81-moddalar, № 3, 215, 216-moddalar, № 4, 337-modda, № 5, 464, 465, 466, 467-moddalar, № 8, 787-modda) quyidagi o‘zgartish va qo‘shimchalar kiritilsin:
1) 1758-moddaning to‘rtinchi qismidagi “va manfaatlar to‘qnashuvi” degan so‘zlar chiqarib tashlansin;
2) quyidagi mazmundagi 1934-modda bilan to‘ldirilsin:
“1934-modda. Manfaatlar to‘qnashuvi to‘g‘risidagi qonunchilik talablarini bajarmaslik
Davlat organining yoki boshqa tashkilotning mansabdor shaxsi yoki xodimi tomonidan manfaatlar to‘qnashuvi to‘g‘risidagi qonunchilikda nazarda tutilgan manfaatlar to‘qnashuvi mavjudligi haqida xabar bermaslik, —
bazaviy hisoblash miqdorining uch baravaridan besh baravarigacha miqdorda jarima solishga sabab bo‘ladi.
Xuddi shunday huquqbuzarlik ma’muriy jazo chorasi qo‘llanilganidan keyin bir yil davomida takroran sodir etilgan bo‘lsa, —
bazaviy hisoblash miqdorining besh baravaridan o‘n baravarigacha miqdorda jarima solishga sabab bo‘ladi.
Davlat organining yoki boshqa tashkilotning mansabdor shaxsiga ma’lum bo‘lib qolgan, manfaatlar to‘qnashuvi to‘g‘risidagi qonunchilikda nazarda tutilgan mavjud yoki ehtimoliy manfaatlar to‘qnashuvini tartibga solish yuzasidan choralar ko‘rmaslik, —
bazaviy hisoblash miqdorining besh baravaridan o‘n baravarigacha miqdorda jarima solishga sabab bo‘ladi.
Ushbu moddaning uchinchi qismida nazarda tutilgan huquqbuzarlik ma’muriy jazo chorasi qo‘llanilganidan keyin bir yil davomida takroran sodir etilgan bo‘lsa, —
bazaviy hisoblash miqdorining o‘n baravaridan o‘n besh baravarigacha miqdorda jarima solishga sabab bo‘ladi.
Ushbu moddaning birinchi va uchinchi qismlarida nazarda tutilgan huquqbuzarliklar davlat xaridlari sohasida sodir etilgan bo‘lsa, —
mansabdor shaxslarga bazaviy hisoblash miqdorining yigirma baravaridan o‘ttiz baravarigacha miqdorda jarima solishga sabab bo‘ladi”;
3) 245-moddaning birinchi qismi “1933” raqamidan keyin “1934” raqami bilan to‘ldirilsin;
4) 24510-moddaning birinchi qismidagi “2157-moddasida” degan so‘zlar “1934 va 2157-moddalarida” degan so‘zlar bilan almashtirilsin.
2. O‘zbekiston Respublikasining 1995-yil 21-dekabrda qabul qilingan 163-I-sonli va 1996-yil 29-avgustda qabul qilingan 256-I-sonli qonunlari bilan tasdiqlangan O‘zbekiston Respublikasining Fuqarolik kodeksiga (O‘zbekiston Respublikasi Oliy Majlisining Axborotnomasi, 1996-yil, 2-songa ilova, № 11-12; 1997-yil, № 2, 56-modda, № 9, 241-modda; 1998-yil, № 5-6, 102-modda; 1999-yil, № 1, 20-modda, № 9, 229-modda; 2001-yil, № 1-2, 23-modda, № 9-10, 182-modda; 2002-yil, № 1, 20-modda, № 9, 165-modda; 2003-yil, № 1, 8-modda, № 5, 67-modda; 2004-yil, № 1-2, 18-modda, № 5, 90-modda, № 9, 171-modda; O‘zbekiston Respublikasi Oliy Majlisi palatalarining Axborotnomasi, 2006-yil, № 4, 154-modda, № 9, 494, 498-moddalar; 2007-yil, № 1, 3, 5-moddalar, № 4, 156, 164-moddalar, № 8, 367-modda, № 9, 416-modda, № 12, 598, 608-moddalar; 2008-yil, № 4, 192-modda, № 12, 640-modda; 2009-yil, № 9, 337-modda; 2010-yil, № 9, 335, 337, 340-moddalar; 2011-yil, № 12/2, 363, 364, 365-moddalar; 2012-yil, № 4, 106, 109-moddalar, № 12, 336-modda; 2013-yil, № 10, 263-modda; 2014-yil, № 5, 130-modda, № 12, 343-modda; 2015-yil, № 8, 310, 312-moddalar; 2016-yil, № 4, 125-modda; 2017-yil, № 4, 137-modda, № 9, 510-modda, № 12, 773-modda; 2018-yil, № 1, 4-modda, № 4, 224-modda, № 7, 433-modda, № 10, 673-modda; 2019-yil, № 3, 161, 166-moddalar, № 5, 267-modda, № 10, 671-modda, № 12, 880, 886-moddalar; 2020-yil, № 1, 3, 4-moddalar, № 10, 593-modda; 2021-yil, 4-songa ilova, № 8, 801-modda, № 10, 968-modda; 2022-yil, № 2, 79-modda, № 3, 217, 218-moddalar, № 4, 3-modda, № 5, 46-modda, № 6, 570, 577-moddalar) quyidagi qo‘shimchalar kiritilsin:
1) 114-modda quyidagi mazmundagi uchinchi va to‘rtinchi qismlar bilan to‘ldirilsin:
“Manfaatlar to‘qnashuviga yo‘l qo‘yilgan holda tuzilgan bitim haqiqiy emas deb topilgan taqdirda, ushbu bitimni tuzish natijasida olingan foyda bitim bo‘yicha olingan hamma narsani qaytarib berish to‘g‘risida talab qo‘yilmagan holda, sud tartibida davlat daromadiga o‘tkaziladi. Bunday bitimni ijro etish bilan bog‘liq xarajatlarning o‘rni manfaatlar to‘qnashuviga yo‘l qo‘ygan shaxsning hisobidan qoplanadi.
Korrupsiyaga yo‘l qo‘yilgan holda tuzilgan bitim haqiqiy emas deb topilgan taqdirda, bunday bitimni tuzish natijasida jismoniy va yuridik shaxslarga yetkazilgan zararning o‘rni aybdor shaxslar tomonidan sud tartibida qoplanadi”;
2) 116-modda quyidagi mazmundagi ikkinchi qism bilan to‘ldirilsin:
“Korrupsiyaga, shu jumladan manfaatlar to‘qnashuviga yo‘l qo‘yilgan holda tuzilgan bitim sud tartibida haqiqiy emas deb topiladi”.
3. O‘zbekiston Respublikasining 2017-yil 3-yanvarda qabul qilingan “Korrupsiyaga qarshi kurashish to‘g‘risida”gi O‘RQ-419-sonli Qonuni (O‘zbekiston Respublikasi Oliy Majlisi palatalarining Axborotnomasi, 2017-yil, № 1, 1-modda; 2019-yil, № 1, 5-modda, № 5, 267-modda; 2021-yil, 4-songa ilova) 3-moddasining to‘rtinchi xatboshisi quyidagi tahrirda bayon etilsin:
“manfaatlar to‘qnashuvi — shaxsning shaxsiy (bevosita yoki bilvosita) manfaatdorligi uning o‘z lavozim yoki xizmat majburiyatlarini lozim darajada bajarishiga ta’sir ko‘rsatayotgan yoxud ta’sir ko‘rsatishi mumkin bo‘lgan hamda shaxsiy manfaatdorlik bilan fuqarolarning, tashkilotlarning, jamiyatning yoki davlatning huquqlari, qonuniy manfaatlari o‘rtasida qarama-qarshilik yuzaga kelayotgan (mavjud manfaatlar to‘qnashuvi) yoki yuzaga kelishi mumkin bo‘lgan (ehtimoliy manfaatlar to‘qnashuvi) vaziyat”.
31-modda. Ushbu Qonunning ijrosini, yetkazilishini, mohiyati va ahamiyati tushuntirilishini ta’minlash
O‘zbekiston Respublikasi Korrupsiyaga qarshi kurashish agentligi, Adliya vazirligi va boshqa manfaatdor tashkilotlar ushbu Qonunning ijrosini, ijrochilarga yetkazilishini hamda mohiyati va ahamiyati aholi o‘rtasida tushuntirilishini ta’minlasin.
32-modda. Qonunchilikni ushbu Qonunga muvofiqlashtirish
O‘zbekiston Respublikasi Vazirlar Mahkamasi:
hukumat qarorlarini ushbu Qonunga muvofiqlashtirsin;
respublika ijro etuvchi hokimiyat organlari ushbu Qonunga zid bo‘lgan o‘z normativ-huquqiy hujjatlarini qayta ko‘rib chiqishlari va bekor qilishlarini ta’minlasin.
33-modda. Ushbu Qonunning kuchga kirishi
Ushbu Qonun rasmiy e’lon qilingan kundan e’tiboran olti oy o‘tgach kuchga kiradi.",https://www.lex.uz/uz/docs/-6952742
17,O‘zbekiston Respublikasi Prezidentining tadbirkorlar bilan ochiq muloqotini tashkil qilish chora-tadbirlari to‘g‘risida,"Tadbirkorlarning muammo va takliflarini bevosita o‘rganish, tadbirkorlikni kelgusida rivojlantirishning asosiy yo‘nalishlarini belgilab olish bo‘yicha har yili o‘tkaziladigan O‘zbekiston Respublikasi Prezidentining tadbirkorlar bilan ochiq muloqotini (keyingi o‘rinlarda — ochiq muloqot) yuqori saviyada tashkil qilish maqsadida:
1. Quyidagilar:
O‘zbekiston Respublikasi Prezidentining tadbirkorlar bilan ochiq muloqotini tashkil qilish bo‘yicha respublika komissiyasi (keyingi o‘rinlarda — Respublika komissiyasi) 1-ilovaga muvofiq tarkibda;
hududlarda tadbirkorlar muammolarini o‘rganish va hal qilish bo‘yicha ishchi guruhlar (keyingi o‘rinlarda — hududiy ishchi guruhlar) 2-ilovaga muvofiq namunaviy tarkibda tuzilsin.
2. Respublika komissiyasining asosiy vazifalari etib quyidagilar belgilansin:
ochiq muloqotni yuqori saviyada o‘tkazish bilan bog‘liq tashkiliy chora-tadbirlarni tezkor va sifatli amalga oshirish, bu borada ekspert guruhlari, hududiy ishchi guruhlar, mas’ul vazirlik va idoralar faoliyatini muvofiqlashtirish;
tadbirkorlar murojaatlari va takliflarini tunu kun qabul qilish va umumlashtirish, tizimli muammolarni aniqlash va ularni bartaraf etish bo‘yicha takliflar ishlab chiqish, shuningdek, tadbirkorlarning alohida masalalarini joylarda tezkorlik bilan hal qilishni tashkil etish;
hududlarda tadbirkorlar bilan muloqot haftaliklarini tashkil etish, ochiq muloqotni o‘tkazish joyi va muddati bo‘yicha takliflar va ishtirokchilar ro‘yxatini shakllantirish hamda Tadbirkorlar kunini keng nishonlash bo‘yicha chora-tadbirlar belgilash.
3. Respublika komissiyasi (J. Qo‘chqorov, J. Xodjayev):
a) har yili 15-iyunga qadar:
ochiq muloqot doirasida tadbirkorlar murojaatlarini tunu kun qabul qilish va umumlashtirish bo‘yicha mas’ul vazirlik va idoralar xodimlaridan iborat Respublika shtabi, shuningdek, hududiy ishchi guruhlar va 3-ilovaga muvofiq yo‘nalishlar bo‘yicha ekspert guruhlarini tashkil etsin;
O‘zbekiston Respublikasi Prezidenti huzuridagi Tadbirkorlikni qo‘llab-quvvatlash bo‘yicha jamoatchilik kengashi (keyingi o‘rinlarda — Jamoatchilik kengashi), vazirlik va idoralar rahbarlari, salohiyatli investor va tadbirkorlar ishtirokida matbuot anjumanlari, davra suhbatlari, muloqot haftaliklarini tashkil qilish, infografika va videoroliklar tayyorlash bo‘yicha mediarejani tasdiqlasin;
b) har yili 15-iyulga qadar ochiq muloqot o‘tkazish joyi, muddati va amalga oshirilishi lozim bo‘lgan chora-tadbirlar bo‘yicha takliflarni O‘zbekiston Respublikasi Prezidenti Administratsiyasiga kiritsin.
Axborot va ommaviy kommunikatsiyalar agentligi, O‘zbekiston milliy axborot agentligi, O‘zbekiston milliy teleradiokompaniyasi, Savdo-sanoat palatasi mediarejaga asosan ochiq muloqot doirasida amalga oshirilayotgan ishlar va ularning natijalarini ommaviy axborot vositalari, internet va ijtimoiy tarmoqlarda keng yoritish ishlarini tashkil qilsin.
4. Shunday tartib o‘rnatilsinki, unga muvofiq har yili 15-iyundan boshlab ochiq muloqot o‘tkazilgunga qadar:
a) Respublika shtabi (D. Vahobov):
maxsus elektron platformalar, Savdo-sanoat palatasi huzuridagi Call-markaz xizmati, ijtimoiy tarmoqlar va sayyor qabullar orqali tadbirkorlarning murojaatlari tunu kun qabul qilinishini tashkil etadi;
har kuni tadbirkorlar murojaatlarini ekspert guruhlari va hududiy ishchi guruhlarga yuboradi hamda murojaatlarni ko‘rib chiqish natijalari to‘g‘risidagi yig‘ma ma’lumotlarni Respublika komissiyasiga taqdim etib boradi;
har hafta tadbirkorlar murojaatlari asosida aniqlangan tizimli muammolarni Jamoatchilik kengashida muhokama qilib, ularning yechimlari bo‘yicha takliflarni O‘zbekiston Respublikasi Prezidenti Administratsiyasi va Respublika komissiyasiga kiritib boradi;
b) ekspert guruhlari tadbirkorlar murojaatlari asosida aniqlangan tizimli muammolarni tahlil qilib, har hafta ularning yechimi bo‘yicha takliflarni Respublika shtabiga kiritib boradi;
v) hududiy ishchi guruhlar:
har kuni tadbirkorlardan kelib tushgan individual xususiyatga ega masalalar joyida hal qilinishini ta’minlaydi;
har hafta biriktirilgan hududning har bir tumani (shahri)ga chiqqan holda, tadbirkorlar bilan sayyor qabullar tashkil etadi, aniqlangan tizimli muammolar va ularning yechimi bo‘yicha takliflarni Respublika shtabiga kiritib boradi.
Respublika komissiyasi (J. Qo‘chqorov, J. Xodjayev) Respublika shtabi, ekspert guruhlari va hududiy ishchi guruhlar ishiga mas’uliyatsizlik bilan munosabatda bo‘lgan xodimlarga nisbatan tegishli intizomiy choralar ko‘rilishini ta’minlasin.
5. Savdo-sanoat palatasi (D. Vahobov):
a) Tadbirkorlarning huquqlarini himoya qilish bo‘yicha vakil va Raqamli texnologiyalar vazirligi bilan birgalikda ikki hafta muddatda ochiq muloqot doirasida murojaatlarni qabul qilish, umumlashtirish va nazorat qilish, shuningdek, ochiq muloqot natijalari, qabul qilingan qonunchilik hujjatlarini joylashtirib borish imkonini beruvchi “Tadbirkorlar bilan ochiq muloqot” elektron platformasini (keyingi o‘rinlarda — elektron platforma) ishga tushirsin;
b) Qoraqalpog‘iston Respublikasi Vazirlar Kengashi, viloyatlar va Toshkent shahar hokimliklari bilan birgalikda:
har yili 15-iyunga qadar Respublika shtabi, ekspert guruhlari va hududiy ishchi guruhlarni joylashtirish va ularni zarur moddiy-texnik jihozlar bilan ta’minlash masalasini hal qilsin;
har yili 1-avgustga qadar “Faol tadbirkor” ko‘krak nishoniga biznesdagi muvaffaqiyatlari va ijtimoiy faolligi bilan namuna bo‘layotgan tadbirkorlar orasidan nomzodlar ro‘yxatini o‘rnatilgan tartibda O‘zbekiston Respublikasi Prezidenti huzuridagi Davlat mukofotlari va geraldika bo‘yicha komissiyaga kiritsin.
6. Tadbirkorlarning huquqlarini himoya qilish bo‘yicha vakil (D. Qosimov) Savdo-sanoat palatasi (D. Vahobov) bilan birgalikda bir oy muddatda elektron platformaga “Tadbirkor virtual ofisi” axborot portalini integratsiya qilsin, muntazam ravishda ochiq muloqot doirasida kelib tushgan murojaatlar o‘z vaqtida va sifatli ko‘rib chiqilishini nazorat qilsin hamda qonunbuzilish holatlari bo‘yicha ta’sirchan choralar ko‘rib borsin.
7. Respublika komissiyasi (J. Qo‘chqorov, J. Xodjayev) har yili ochiq muloqot o‘tkazilgandan so‘ng uch kun muddatda O‘zbekiston Respublikasi Prezidentining tadbirkorlar bilan ochiq muloqotida belgilangan vazifalarni amalga oshirish bo‘yicha qaror loyihasini O‘zbekiston Respublikasi Prezidenti Administratsiyasiga kiritsin.
8. O‘zbekiston Respublikasi Prezidentining tadbirkorlar bilan ochiq muloqotini tashkil qilish sxemasi 4-ilovaga muvofiq tasdiqlansin.
9. O‘zbekiston Respublikasi Prezidentining tadbirkorlar bilan 2024-yildagi ochiq muloqoti Qoraqalpog‘iston Respublikasida o‘tkazilishi ma’lumot uchun qabul qilinsin.
10. Bosh vazir o‘rinbosari J.A. Xodjayev Investitsiyalar, sanoat va savdo vazirligi, Tashqi ishlar vazirligi, Savdo-sanoat palatasi, manfaatdor vazirlik va idoralar bilan birgalikda:
Qoraqalpog‘iston Respublikasida 2024-yil avgust oyida xalqaro biznes forum tashkil etilishi, O‘zbekiston Respublikasining xorijiy mamlakatlardagi elchilari bilan hamkorlikda salohiyatli investorlarni jalb etib, kelishuvlar amalga oshirilishini ta’minlasin;
joriy yil yakuniga qadar O‘zbekiston Respublikasining xorijiy mamlakatlardagi elchilari bilan hamkorlikda “Qoraqalpog‘istonda biznes qiling” dasturi doirasida yirik xorijiy ishlab chiqaruvchi kompaniyalar brendlarini jalb qilish choralarini ko‘rsin.
11. Vazirlar Mahkamasi, Iqtisodiyot va moliya vazirligi hamda Savdo-sanoat palatasining 2024-yilda ochiq muloqot va xalqaro biznes forumni tashkil qilish bilan bog‘liq xarajatlarni Qoraqalpog‘iston Respublikasi Vazirlar Kengashining asoslantirilgan hisob-kitoblari asosida Savdoga ko‘maklashish jamg‘armasi, Vazirlar Mahkamasining zaxira jamg‘armasi hamda Savdo-sanoat palatasi mablag‘lari hisobidan moliyalashtirish to‘g‘risidagi taklifi qo‘llab-quvvatlansin.
12. Mazkur qaror ijrosini samarali tashkil qilishga mas’ul va shaxsiy javobgar etib Bosh vazir o‘rinbosarlari J.A. Qo‘chqorov, J.A. Xodjayev, Tadbirkorlarning huquqlarini himoya qilish bo‘yicha vakil D.S. Qosimov va Savdo-sanoat palatasi raisi D.A. Vahobov belgilansin.
Qaror ijrosini muhokama qilib borish, ijro uchun mas’ul idoralar faoliyatini muvofiqlashtirish va nazorat qilish O‘zbekiston Respublikasi Bosh vaziri A.N. Aripov zimmasiga yuklansin.",https://www.lex.uz/uz/docs/-6945979
18,Kambag‘allikni qisqartirishda tadbirkorlik subyektlari bilan o‘zaro manfaatli hamkorlik o‘rnatishga qaratilgan chora‑tadbirlar belgilanganligi munosabati bilan O‘zbekiston Respublikasining Soliq kodeksiga qo‘shimchalar kiritish to‘g‘risida,"Keyingi yillarda mamlakatimizda ijtimoiy himoyaga muhtoj oilalarni qo‘llab-quvvatlash tizimi samaradorligini oshirish doirasida kambag‘allikni qisqartirish hamda kam ta’minlangan oilalar a’zolari bandligini ta’minlashga qaratilgan keng ko‘lamli ishlar amalga oshirilmoqda.
Shu bilan birga soliq imtiyozlari va preferensiyalar, xususan, soliqlarni bo‘lib-bo‘lib to‘lash imkoniyatini berish hamda pasaytirilgan soliq stavkalarini belgilash orqali tadbirkorlik subyektlarini kambag‘allikni qisqartirishga qaratilgan chora-tadbirlarga faol jalb qilish maqsadga muvofiq.
Shu tufayli ushbu Qonun bilan O‘zbekiston Respublikasining Soliq kodeksiga tadbirkorlik subyektlariga ular yaratgan yangi ish o‘rinlari soniga qarab tegishli soliqlarni muayyan muddatlarda bo‘lib-bo‘lib to‘lash imkoniyati berilishini, shuningdek yuridik shaxslarning mol-mulkiga solinadigan soliq va yuridik shaxslardan olinadigan yer solig‘i pasaytirilgan soliq stavkalari bo‘yicha to‘lanishini nazarda tutuvchi qo‘shimchalar kiritilmoqda.
Ushbu Qonun aholi bandligining o‘sishiga, kambag‘allikni qisqartirishga hamda kam ta’minlangan oilalar a’zolarini ishga qabul qilishda tadbirkorlik subyektlarini rag‘batlantirish uchun qulay shart-sharoitlar yaratishga xizmat qiladi.
1-modda. O‘zbekiston Respublikasining 2019-yil 30-dekabrda qabul qilingan O‘RQ-599-sonli Qonuni bilan yangi tahrirda tasdiqlangan O‘zbekiston Respublikasining Soliq kodeksiga (O‘zbekiston Respublikasi Oliy Majlisi palatalarining Axborotnomasi, 2019-yil, 12-songa 1-ilova; 2020-yil, № 3, 198-modda, № 10, 593-modda, № 11, 652-modda, № 12, 690, 691-moddalar; 2021-yil, № 1, 6-modda, № 4, 294-modda, 4-songa ilova, № 8, 800-modda, № 9, 901-modda, № 10, 968, 969, 972, 973-moddalar, № 12, 1199-modda; 2022-yil, № 2, 79-modda, № 3, 215, 216-moddalar, № 5, 461, 464, 467-moddalar, № 6, 570-modda, № 7, 664, 666-moddalar, № 12, 1190-modda; 2023-yil, № 6, 444, 446-moddalar, № 7, 540-modda) quyidagi qo‘shimchalar kiritilsin:
1) 482-modda quyidagi mazmundagi o‘n ikkinchi va o‘n uchinchi qismlar bilan to‘ldirilsin:
“Hamkorlik shartnomalari”ga asosan “20 ming tadbirkor — 500 ming malakali mutaxassis” dasturiga kiritilgan tadbirkorlik subyektlariga (bundan Toshkent shahrida ro‘yxatdan o‘tgan tadbirkorlik subyektlari mustasno) ushbu Kodeks 17-moddasi birinchi qismining 2, 3 (bundan to‘lov manbaidan olinadigan foyda solig‘i mustasno) va 5 — 9-bandlarida ko‘rsatilgan soliqlarni hamda aylanmadan olinadigan soliqni ushbu subyektlar yaratgan yangi ish o‘rinlari soniga qarab quyidagi muddatlarda bo‘lib-bo‘lib to‘lash imkoniyati beriladi:
51 tadan 100 tagacha yangi ish o‘rni yaratilganda — uch oygacha;
101 tadan 200 tagacha yangi ish o‘rni yaratilganda — olti oygacha;
200 tadan ortiq yangi ish o‘rni yaratilganda — o‘n ikki oygacha.
Ushbu moddaning o‘n ikkinchi qismida ko‘rsatilgan soliqlar bo‘yicha bo‘lib-bo‘lib to‘lash imkoniyati:
“20 ming tadbirkor — 500 ming malakali mutaxassis” dasturiga kiritilgan tadbirkorlik subyektlarining arizasiga asosan O‘zbekiston Respublikasi Vazirlar Mahkamasi huzuridagi Soliq qo‘mitasi tomonidan;
ushbu Kodeksning 13-bobida nazarda tutilgan mol-mulk garovi, kafillik yoxud bank kafolati ta’minotisiz ushbu Kodeksning 100-moddasida nazarda tutilgan foizlar hisoblanmagan holda, shuningdek moliyaviy holat tahlil qilinmagan va ushbu Kodeks 101-moddasining ikkinchi qismida nazarda tutilgan hujjatlar taqdim etilmagan holda (bundan ushbu Kodeks 98-moddasining birinchi qismida nazarda tutilgan hollar mustasno) beriladi”;
2) 483-modda quyidagi mazmundagi qirq oltinchi, qirq yettinchi va qirq sakkizinchi qismlar bilan to‘ldirilsin:
“20 ming tadbirkor — 500 ming malakali mutaxassis” dasturiga kiritilgan tadbirkorlik subyektlari yuridik shaxslarning mol-mulkiga solinadigan soliq va yuridik shaxslardan olinadigan yer solig‘ini 2025-yil 1-yanvarga qadar quyidagi miqdorda pasaytirilgan soliq stavkalari bo‘yicha to‘laydi:
51 tadan 100 tagacha yangi ish o‘rni yaratilganda — belgilangan soliq stavkasining 50 foizi;
101 dan 200 tagacha yangi ish o‘rni yaratilganda — belgilangan soliq stavkasining 75 foizi;
200 dan ortiq yangi ish o‘rni yaratilganda — ushbu soliqlarni to‘lashdan ozod etiladi.
Ushbu moddaning qirq oltinchi qismida nazarda tutilgan imtiyozlar “hamkorlik shartnomalari”ga asosan “20 ming tadbirkor — 500 ming malakali mutaxassis” dasturiga kiritilgan tadbirkorlik subyektlariga (bundan Toshkent shahrida ro‘yxatdan o‘tgan tadbirkorlik subyektlari mustasno) ular bir vaqtning o‘zida quyidagi shartlarga rioya etgan taqdirda beriladi:
“Ijtimoiy himoyaning yagona reyestri”ga kiritilgan fuqarolar ishga qabul qilinganda va kamida bir yil davomida ularga har oyda mehnatga haq to‘lash eng kam miqdorining bir baravari miqdoridan kam bo‘lmagan ish haqi to‘langan holda, ularning bandligi ta’minlanganda;
ushbu fuqarolar jami ishchilar sonining kamida 20 foizini tashkil etganda.
“Hamkorlik shartnomalari” bo‘yicha majburiyatlar tadbirkorlik subyektlari tomonidan bajarilmagan taqdirda, ushbu moddaning qirq oltinchi qismida nazarda tutilgan soliq imtiyozlarining amal qilishi soliq imtiyozlarini qo‘llashning butun davri uchun bekor qilinib, ushbu soliqlarni to‘lashga doir majburiyatlar tiklanadi”.
2-modda. O‘zbekiston Respublikasi Iqtisodiyot va moliya vazirligi va boshqa manfaatdor tashkilotlar ushbu Qonunning ijrosini, ijrochilarga yetkazilishini hamda mohiyati va ahamiyati aholi o‘rtasida tushuntirilishini ta’minlasin.
3-modda. O‘zbekiston Respublikasi Vazirlar Mahkamasi:
hukumat qarorlarini ushbu Qonunga muvofiqlashtirsin;
respublika ijro etuvchi hokimiyat organlari ushbu Qonunga zid bo‘lgan o‘z normativ-huquqiy hujjatlarini qayta ko‘rib chiqishlari va bekor qilishlarini ta’minlasin.
4-modda. Ushbu Qonun rasmiy e’lon qilingan kundan e’tiboran kuchga kiradi.
Ushbu Qonun 1-moddasining qoidalari 2023-yil 1-iyuldan e’tiboran yuzaga kelgan munosabatlarga nisbatan ham tatbiq etiladi.",https://www.lex.uz/uz/docs/-6862165
19,“Hayotiy davr shartnomasi” asosida ishlash tartibi to‘g‘risidagi nizomni tasdiqlash haqida,"O‘zbekiston Respublikasi Prezidentining “Toshkent shahrida davlat va tadbirkorlik subyektlari o‘rtasida o‘zaro manfaatli hamkorlik asosida investitsiya loyihalarini amalga oshirish va shahar infratuzilmasini yaxshilash bo‘yicha huquqiy eksperimentni o‘tkazish chora-tadbirlari to‘g‘risida” 2023-yil 26-iyuldagi PQ-236-son qarori ijrosini ta’minlash maqsadida Vazirlar Mahkamasi qaror qiladi:
1. Quyidagilar:
O‘zbekiston Respublikasi Prezidentining “Toshkent shahrini 2030-yilga qadar ijtimoiy-iqtisodiy rivojlantirish chora-tadbirlari to‘g‘risida” 2023-yil 26-iyuldagi PF-112-son Farmoniga muvofiq Toshkent shahrida 2027-yil 1-yanvarga qadar huquqiy eksperiment tariqasida davlat va tadbirkorlik subyektlari o‘rtasida o‘zaro manfaatli hamkorlik asosida investitsiya loyihalarini amalga oshirish va shahar infratuzilmasini yaxshilash tartibi joriy etilganligi;
O‘zbekiston Respublikasi Prezidentining “Toshkent shahrida davlat va tadbirkorlik subyektlari o‘rtasida o‘zaro manfaatli hamkorlik asosida investitsiya loyihalarini amalga oshirish va shahar infratuzilmasini yaxshilash bo‘yicha huquqiy eksperimentni o‘tkazish chora-tadbirlari to‘g‘risida” 2023-yil 26-iyuldagi PQ-236-son qaroriga muvofiq “Toshkent Invest kompaniyasi” AJga ayrim yo‘nalishlar bo‘yicha obyekt (mahsulot)ni barpo etish (ishlab chiqish)dan boshlab foydalanishga topshirish va kelgusida ekspluatatsiya qilish (qo‘llab-quvvatlash)gacha bo‘lgan barcha jarayonlardagi ishlarni davlat xaridlari doirasida “hayotiy davr shartnomasi” asosida bitta tadbirkorlik subyekti bilan hamkorlikda amalga oshirishga ruxsat etilganligi ma’lumot uchun qabul qilinsin.
2. Quyidagilarni nazarda tutuvchi “Hayotiy davr shartnomasi” asosida ishlash tartibi to‘g‘risida nizom ilovaga muvofiq tasdiqlansin:
“Hayotiy davr shartnomasi” asosida ishlash yo‘nalishlari va tartibi;
“Hayotiy davr shartnomasi”ni tuzish;
“Hayotiy davr shartnomasi” reyestrini yuritish, loyihalarning amalga oshirilishini monitoring qilish va hisobotini yuritish.
3. Belgilansinki, Toshkent shahrida quyidagi ishlar 2027-yilning 1-yanvariga kadar huquqiy eksperiment tariqasida “Hayotiy davr shartnomasi” asosida amalga oshiriladi:
avtomobil yo‘llari, shu jumladan, yo‘lbo‘yi infratuzilmasi obyektlarini loyihalashtirish, qurish, rekonstruksiya qilish, ta’mirlash va saqlash;
kommunal xo‘jaligi sohasidagi obyektlarni (shu jumladan, gaz, elektr, issiqlik va suv ta’minoti, suvni chiqarib tashlash, oqova suvlarni tozalash, maishiy chiqindilarni qayta ishlash, utilizatsiya qilish, joylashtirish, zararsizlantirish va ko‘mish obyektlari) loyihalashtirish, qurish, rekonstruksiya qilish, ta’mirlash va saqlash;
ijtimoiy soha obyektlarini loyihalashtirish, qurish, rekonstruksiya qilish, ta’mirlash, jihozlash va ularni saqlash;
dasturiy ta’minotlarni (axborot tizimlari, ma’lumotlar bazalari, ma’lumotlarni qayta ishlash markazlari, dasturiy-apparat komplekslari) loyihalashtirish, ishlab chiqish, ishga tushirish va kelgusida qo‘llab-quvvatlash.
4. Toshkent shahar hokimligi 2026-yil 1-dekabrga qadar ushbu qarorning 3-bandida nazarda tutilgan huquqiy eksperiment natijalarini puxta tahlil etgan holda, huquqiy eksperimentning maqsadga muvofiqligi yuzasidan qonunchilik hujjatlariga o‘zgartirish va qo‘shimchalar kiritish to‘g‘risidagi takliflarni Vazirlar Mahkamasiga kiritsin.
5. Mazkur qarorning bajarilishini nazorat qilish Toshkent shahar hokimi vazifasini bajaruvchi Sh.B. Umurzakov zimmasiga yuklansin
O‘zbekiston Respublikasining Bosh vaziri A. ARIPOV
Toshkent sh.,
2024-yil 6-mart,
116-son
Vazirlar Mahkamasining 2024-yil 6-martdagi 116-son qaroriga
ILOVA
“Hayotiy davr shartnomasi” asosida ishlash tartibi to‘g‘risida
NIZOM
1-bob. Umumiy qoidalar
1. Ushbu Nizom “Hayotiy davr shartnomasi” asosida amalga oshirilishi mumkin bo‘lgan yo‘nalishlar bo‘yicha obyekt (mahsulot)ni barpo etish (ishlab chiqish)dan boshlab foydalanishga topshirish va kelgusida ekspluatatsiya qilish (qo‘llab-quvvatlash)gacha bo‘lgan barcha jarayonlardagi ishlarni davlat xaridlari doirasida “hayotiy davr shartnomasi” asosida bitta tadbirkorlik subyekti bilan hamkorlikda amalga oshirish tartibini belgilaydi.
2. Ushbu Nizomda quyidagi asosiy tushunchalardan foydalaniladi:
buyurtmachi — loyihalarni “Hayotiy davr shartnomasi” asosida amalga oshirishda maxsus vakolat berilgan yuridik shaxs — “Toshkent Invest kompaniyasi” AJ (keyingi o‘rinlarda — Kompaniya);
buyurtmanoma — manfaatdor davlat tashkilotining loyihalarni “Hayotiy davr shartnomasi” asosida amalga oshirish haqidagi topshirig‘i;
ijrochi — “Hayotiy davr shartnomasi” doirasida xarid qilish tartib-taomillari yakunlari bo‘yicha g‘olib deb topilgan va o‘zi bilan shartnoma tuzilgan ishtirokchi;
kelishuv — loyihalarni “Hayotiy davr shartnomasi” asosida amalga oshirishda Kompaniya va tashabbuskor o‘rtasida tuzilgan hamda taraflarning huquqlari va majburiyatlarini belgilovchi hujjat;
tashabbuskor — loyihalarni “Hayotiy davr shartnomasi” asosida amalga oshirishga bilvosita manfaatdor bo‘lgan davlat tashkiloti;
“Hayotiy davr shartnomasi” — obyekt (mahsulot)ni barpo etish (ishlab chiqish)dan boshlab foydalanishga topshirish va kelgusida ekspluatatsiya qilish (qo‘llab-quvvatlash)gacha bo‘lgan barcha jarayonlardagi ishlarni bitta tadbirkorlik subyekti bilan hamkorlikda amalga oshirish uchun xarid qilish tartib-taomillari asosida tuzilgan hamda buyurtmachi va ijrochi o‘rtasidagi huquqlar va majburiyatlarni belgilash, o‘zgartirish yoki bekor qilish to‘g‘risidagi kelishuv (keyingi o‘rinlarda — HDSh).
3. Loyihalar “Hayotiy davr shartnomasi” asosida ushbu nizomga ilovada keltirilgan sxemaga muvofiq amalga oshiriladi.
2-bob. “Hayotiy davr shartnomasi” asosida ishlash yo‘nalishlari
4. Quyidagi yo‘nalishlarda obyekt (mahsulot)ni barpo etish (ishlab chiqish)dan boshlab foydalanishga topshirish va kelgusida ekspluatatsiya qilish (qo‘llab-quvvatlash)gacha bo‘lgan barcha jarayonlardagi ishlar “HDSh”ga asosan bajarilishi mumkin:
avtomobil yo‘llari, shu jumladan, yo‘lbo‘yi infratuzilmasi obyektlarini loyihalashtirish, qurish, rekonstruksiya qilish, ta’mirlash va ularni saqlash;
kommunal xo‘jaligi sohasidagi obyektlarni (shu jumladan, gaz, elektr, issiqlik va suv ta’minoti, suvni chiqarib tashlash, oqova suvlarni tozalash, maishiy chiqindilarni qayta ishlash, utilizatsiya qilish, joylashtirish, zararsizlantirish va ko‘mish obyektlari) loyihalashtirish, qurish, rekonstruksiya qilish, ta’mirlash va ularni saqlash;
ijtimoiy soha obyektlarini loyihalashtirish, qurish, rekonstruksiya qilish, ta’mirlash, jihozlash va ularni saqlash;
dasturiy ta’minotlarni (axborot tizimlari, ma’lumotlar bazalari, ma’lumotlarni qayta ishlash markazlari, dasturiy-apparat komplekslari) loyihalashtirish, ishlab chiqish, ishga tushirish va kelgusida qo‘llab-quvvatlash.
3-bob. “Hayotiy davr shartnomasi” asosida ishlash tartibi
5. Tashabbuskor har yilning 1-sentabriga qadar “HDSh” asosida amalga oshirilishi rejalashtirilgan loyihalarni moliyalashtirish manbalarini tasdiqlash choralarini ko‘radi.
6. Tashabbuskor ushbu Nizomning 2-bobida nazarda tutilgan yo‘nalishlar bo‘yicha kelgusida “HDSh” asosida amalga oshirilishi rejalashtirilgan loyihalarning amalga oshirilishini ta’minlash bo‘yicha buyurtmanoma bilan Kompaniyaga murojaat qiladi.
7. Loyihalarni amalga oshirish uchun buyurtmanomaga Iqtisodiyot va moliya vazirligi bilan kelishilgan quyidagi hujjatlar ilova qilinadi:
loyihaning moliyalashtirish manbalarini tasdiqlash choralari ko‘rilganligi to‘g‘risida ma’lumotnoma;
obyekt (mahsulot)ni barpo etish (ishlab chiqish)dan boshlab foydalanishga topshirish va kelgusida ekspluatatsiya qilish (qo‘llab-quvvatlash)gacha bo‘lgan barcha jarayonlardagi tovarlar va ishlarning ro‘yxati;
loyihani yoki uning bir qismini amalga oshirish boshqa dasturlar bilan qamrab olinmaganligi to‘g‘risida ma’lumotnoma.
8. Kelib tushgan buyurtmanoma besh ish kunida Kompaniya tomonidan O‘zbekiston Respublikasining sohaga oid qonunchilik hujjatlari va ushbu Nizom talablariga muvofiqligi, moliyalashtirish manbalarining aniqligi o‘rganilib, natijasi bo‘yicha quyidagi qarorlardan biri qabul qilinadi:
buyurtmanomani qabul qilish to‘g‘risida;
buyurtmanomada aniqlangan, lekin bartaraf etish mumkin bo‘lgan kamchiliklarni bartaraf qilish muddatini aniq ko‘rsatgan holda, hujjatlarni tashabbuskorga qaytarish to‘g‘risida;
buyurtmanomani qabul qilishni rad etish to‘g‘risida.
9. Buyurtmanomada aniqlangan kamchiliklarni bartaraf etish muddati besh ish kunidan ortiq bo‘lmasligi lozim. Bu muddat tashabbuskorning asoslantirilgan iltimosnomasiga muvofiq Kompaniyaning boshqaruv raisi yoki u vakolat bergan mansabdor shaxs tomonidan yana besh ish kunigacha bo‘lgan muddatga uzaytirilishi mumkin.
10. Buyurtmanoma ushbu Nizomning 4-bandida ko‘rsatilmagan yo‘nalishlar bo‘yicha taqdim qilinganda yoki mazkur Nizomning 7-bandida ko‘rsatilgan hujjatlar to‘liq taqdim etilmaganda, buyurtmanomani qabul qilish rad etiladi.
Buyurtmanomani boshqa sabablarga ko‘ra rad etish taqiqlanadi.
11. Buyurtmanomani ko‘rib chiqish yakuni bo‘yicha qaror Kompaniyaning boshqaruv raisi yoki u vakolat bergan mansabdor shaxs tomonidan qabul qilinadi.
12. Kompaniya tomonidan buyurtmanomani ma’qullash to‘g‘risidagi qaror qabul qilingandan so‘ng, o‘n ish kunidan kechiktirmay tashabbuskor bilan loyihalarni “HDSh” asosida amalga oshirishda huquq va majburiyatlarni Kompaniyaga o‘tkazish to‘g‘risida kelishuv tuziladi.
13. Kelishuvda:
loyihani moliyalashtirish uchun ajratilgan mablag‘larni faqat loyiha doirasida sarflash vakolatini Kompaniyaga berish va bu boradagi Kompaniyaning javobgarligi;
loyihani amalga oshirishda taraflarning huquqlari va majburiyatlari;
loyihani amalga oshirish bo‘yicha bajarilgan ishlar to‘g‘risida tashabbuskorga axborot berib turish va loyiha-smeta hujjatlariga rioya qilinishini monitoring qilish hamda aniqlangan kamchiliklar bo‘yicha e’tirozlarni ko‘rib chiqish tartibi va muddatlari;
loyihani amalga oshirish borasida bajarilgan ishlarni qabul qilishda Kompaniya vakillari bilan birga tashabbuskor vakillarining ham ishtirokini ta’minlash tartibi va vakillarning vakolatlari;
loyihani amalga oshirishda taraflarning javobgarligi va nizolarni hal qilish to‘g‘risidagi qoidalar nazarda tutilishi lozim.
14. “HDSh” asosida amalga oshiriladigan loyihalarning manzilli ro‘yxati shakllantirilib, Kelishuv tuzilgandan so‘ng, loyihalar bo‘yicha ijrochini tanlash, shartnomalarni rasmiylashtirish va moliyalashtirish ishlari Kompaniya tomonidan O‘zbekiston Respublikasining “Davlat xaridlari to‘g‘risida”gi Qonunida belgilangan tartibda amalga oshiriladi.
15. “HDSh” asosida loyihalarni amalga oshirishda Kompaniyaning maqomi tashabbuskor bilan tuzilgan Kelishuvga muvofiq davlat buyurtmachilarining maqomiga tenglashtiriladi.
16. “HDSh” asosida loyihalarni moliyalashtirish manbalari etib — davlat budjeti parametrlarida ko‘zda tutilgan mablag‘lar, Toshkent shahrini rivojlantirish jamg‘armasi mablag‘lari, qonunchilik hujjatlariga asosan budjet mablag‘lariga tenglashtirilgan boshqa manbalar belgilanadi.
4-bob. “Hayotiy davr shartnomasi”ni tuzish
17. Xarid qilish tartib-taomillari yakunlariga ko‘ra taklifi eng maqbul deb topilgan xarid qilish tartib-taomillari ishtirokchisi bo‘lgan ijrochi Kompaniya bilan o‘n kun muddatda “HDSh” tuziladi.
18. “HDSh” “Davlat xaridlari to‘g‘risida”gi Qonunda belgilangan tartiblarga rioya qilgan holda tuziladi va shartnomaga quyidagi qoidalar ham kiritilishi lozim:
loyihani amalga oshirish bo‘yicha bajarilgan ishlar to‘g‘risida buyurtmachiga axborot berib turish va loyiha-smeta hujjatlariga rioya qilinishini monitoring qilish hamda aniqlangan kamchiliklar bo‘yicha e’tirozlarni ko‘rib chiqish tartibi va muddatlari;
loyihani amalga oshirish bo‘yicha bajarilgan ishlarni qabul qilishda Kompaniya vakillari bilan birga tashabbuskor vakillarining ham ishtirokini ta’minlash tartibi hamda vakillarning vakolatlari;
loyihani amalga oshirish bo‘yicha narxlarni indeksatsiya qilish to‘g‘risidagi qoidalar.
5-bob. “Hayotiy davr shartnomasi” reyestrini yuritish, loyihalarning amalga oshirilishini monitoring qilish va hisobotini yuritish tartibi
19. “HDSh” asosida loyihalarning amalga oshirilishini monitoring va nazorat qilish Kompaniya tomonidan O‘zbekiston Respublikasining “Davlat xaridlari to‘g‘risida”gi Qonuni talablariga muvofiq tartibga solinadi.
20. “HDSh” asosida tuzilgan shartnomalar to‘g‘risidagi axborot Iqtisodiyot va moliya vazirligi tomonidan maxsus axborot portalida yuritiladigan Shartnomalarning yagona reyestriga kiritiladi, shuningdek, loyihalarni ro‘yxatga olish, hisoboti yuritish tartibi shartnoma shartlariga muvofiq amalga oshiriladi.
6-bob. Yakunlovchi qoidalar
21. “HDSh”da nazarda tutilgan loyihalarni amalga oshirishda taraflar o‘rtasida kelib chiqqan nizolar muzokaralar yo‘li bilan hal etiladi. Muzokaralarda kelishuvga erishilmagan hollarda nizolar sud tartibida hal qilinadi.
22. Ushbu Nizom talablari buzilishida aybdor bo‘lgan shaxslar qonunchilik hujjatlariga muvofiq javobgar bo‘ladi.",https://www.lex.uz/uz/docs/-6831158
20,2024 — 2026-yillarda Toshkent shahrining Yakkasaroy tumanini ijtimoiy-iqtisodiy rivojlantirish va aholining yashash sharoitlarini yanada yaxshilash chora-tadbirlari to‘g‘risida,"Toshkent shahrining Yakkasaroy tumanini ijtimoiy-iqtisodiy rivojlantirish, sanoat mahsulotlari ishlab chiqarish hajmlarini oshirish, zamonaviy servis xizmatlari ko‘rsatilishini tashkil etish, muhandislik-kommunikatsiya infratuzilmasini takomillashtirish, ijtimoiy soha obyektlarini qurish, rekonstruksiya qilish va ta’mirlash orqali fuqarolarning yashash sharoitini yanada yaxshilash hamda aholi bandligini ta’minlash maqsadida Vazirlar Mahkamasi qaror qiladi:
1. Quyidagilarni nazarda tutuvchi 2024 — 2026-yillarda Toshkent shahrining Yakkasaroy tumanini ijtimoiy-iqtisodiy rivojlantirish va aholining yashash sharoitlarini yanada yaxshilash bo‘yicha chora-tadbirlar dasturi (keyingi o‘rinlarda — Dastur):
2024 — 2026-yillarda Toshkent shahrining Yakkasaroy tumanini kompleks ijtimoiy-iqtisodiy rivojlantirish bo‘yicha maqsadli ko‘rsatkichlar 1-ilovaga muvofiq;
2024 — 2026-yillarda Toshkent shahrining Yakkasaroy tumanini ijtimoiy-iqtisodiy rivojlantirish va aholining yashash sharoitlarini yanada yaxshilash bo‘yicha chora-tadbirlar dasturini moliyalashtirish manbalari 2-ilovaga muvofiq;
2024 — 2026-yillarda Toshkent shahrining Yakkasaroy tumanida sanoat va xizmat ko‘rsatish sohalarini rivojlantirish bo‘yicha investitsiya loyihalarining manzilli ro‘yxati 3-ilovaga muvofiq;
2024 — 2026-yillarda Toshkent shahrining Yakkasaroy tumanida yo‘l-transport infratuzilmasi va muhandislik-kommunikatsiya tarmoqlarini rivojlantirish, ijtimoiy va boshqa soha obyektlarini qurish, ta’mirlash hamda rekonstruksiya qilish bo‘yicha ishlarning manzilli ro‘yxati 4-ilovaga muvofiq;
2024 — 2026-yillarda Toshkent shahrining Yakkasaroy tumanini ijtimoiy-iqtisodiy rivojlantirish va aholining yashash sharoitlarini yanada yaxshilash bo‘yicha chora-tadbirlar dasturini amalga oshirishga doir “yo‘l xaritasi” (keyingi o‘rinlarda — yo‘l xarita) 5-ilovaga muvofiq tasdiqlansin.
2. Toshkent shahar hokimligi tegishli davlat boshqaruvi organlari, xo‘jalik birlashmalari, tijorat banklari va loyiha tashabbuskorlari bilan birgalikda 2024-yil 1-martga qadar Dasturga kiritilgan loyihalarni amalga oshirishning barcha bosqichlari, shu jumladan, loyihalarni foydalanishga topshirishning aniq muddatlarini ko‘rsatgan holda tarmoq jadvallarini ishlab chiqib, tasdiqlash uchun Vazirlar Mahkamasiga kiritsin.
3. Toshkent shahar hokimligi O‘zbekiston Respublikasi Iqtisodiyot va moliya vazirligi hamda Investitsiyalar, sanoat va savdo vazirligi bilan birgalikda:
davlat boshqaruvi organlari, xo‘jalik birlashmalari hamda mahalliy ijro etuvchi hokimiyat organlari tomonidan Dasturda nazarda tutilgan chora-tadbirlarning belgilangan muddatlarda amalga oshirilishini tahlil qilib borsin va muvofiqlashtirsin;
barcha parametrlar bo‘yicha monitoring olib borilishini tashkil etsin va har oyda tizimli ravishda muammoli masalalarni ko‘rib chiqib, ularni hal etish yuzasidan tezkor amaliy choralar ko‘rsin;
zarurat bo‘lganda, belgilangan tartibda O‘zbekiston Respublikasi Vazirlar Mahkamasi bilan kelishgan holda, loyiha hujjatlari mavjud bo‘lgan taqdirda, loyiha qiymati va ish o‘rinlari sonini saqlab qolish sharti bilan Dasturga tegishli o‘zgartirish va qo‘shimchalar kiritib borsin.
4. Transport vazirligi Toshkent shahar hokimligi bilan birgalikda bir oy muddatda Toshkent shahrining Yakkasaroy tumani hududida yo‘l-transport infratuzilmasi obyektlarini qurish bo‘yicha asoslangan hisob-kitoblarni ishlab chiqish choralarini ko‘rsin.
5. Iqtisodiyot va moliya vazirligi Toshkent shahar hokimligi, manfaatdor vazirliklar va idoralar bilan birgalikda Dasturda nazarda tutilgan respublika budjeti mablag‘lari hisobidan amalga oshiriladigan loyihalarni joriy yilda O‘zbekiston Respublikasi Prezidentining 2023-yil 25-dekabrdagi PQ-404-son qarori bilan tasdiqlangan parametrlar doirasida moliyalashtirsin, kelgusida — tegishli yillar uchun mo‘ljallangan ijtimoiy va ishlab chiqarish infratuzilmasini rivojlantirish dasturini shakllantirishda inobatga olsin.
6. Toshkent shahar hokimligi Ekologiya, atrof-muhitni muhofaza qilish va iqlim o‘zgarishi vazirligi bilan birgalikda Yakkasaroy tumani hududidan oqib o‘tadigan Bo‘rijar kanalining qirg‘oqlari va o‘zanlarini mustahkamlash orqali obodonlashtirish va ko‘kalamzorlashtirish, aholi uchun sayilgoh, dam olish va boshqa ko‘ngilochar maskanlar hamda turizm infratuzilmasi obyektlarini xorijiy tajriba asosida barpo etishni nazarda tutuvchi loyiha konsepsiyasini ishlab chiqib, 2024-2025-yillar davomida bosqichma-bosqich amalga oshirsin.
7. Toshkent shahar hokimligi har oy yakuniga ko‘ra Dasturdagi loyihalarning o‘z vaqtida va sifatli bajarilishini ta’minlash yuzasidan amalga oshirilayotgan tadbirlarning natijadorligini muntazam asosda yig‘ilishlarda muhokama qilib, Vazirlar Mahkamasiga axborot kiritib borsin.
8. Mazkur qarorning bajarilishini nazorat qilish O‘zbekiston Respublikasi Bosh vazirining o‘rinbosari — iqtisodiyot va moliya vaziri J.A. Qo‘chqorov hamda Toshkent shahar hokimi vazifasini bajaruvchi Sh.B. Umurzakov zimmasiga yuklansin.",https://www.lex.uz/uz/docs/-6816883
21,“O‘zbekiston — 2030” strategiyasini “Yoshlar va biznesni qo‘llab-quvvatlash yili”da amalga oshirishga oid davlat dasturi to‘g‘risida,"“O‘zbekiston — 2030” strategiyasida belgilangan keng ko‘lamli islohotlarni 2024-yilda samarali amalga oshirish, xalqimizning kundalik hayotida ijobiy o‘zgarishlarga erishish bo‘yicha tizimli harakatlarni izchil davom ettirish, “yashil iqtisodiyot” tamoyillariga asoslangan yuqori iqtisodiy o‘sish sur’atlarini ta’minlash, ekologik holatni yaxshilash, suv va boshqa tabiiy resurslardan unumli foydalanish standartlarini keng joriy qilish hamda xalq manfaatlariga yo‘naltirilgan boshqaruv tizimini yanada takomillashtirish maqsadida:
1. 2024-yil 1-martdan boshlab alohida ishlash talab etiladigan, shuningdek, iste’dodli va iqtidorli yoshlar Mahallalarda yoshlar bilan ishlash masalalarini muvofiqlashtirish bo‘yicha respublika komissiyasi qarori bilan “Yoshlar balansi” asosida vazirlik va idoralar, mahalliy ijro etuvchi hokimiyat organlari, davlat ishtirokidagi korxona va tashkilotlar hamda oliy ta’lim tashkilotlari rahbarlariga biriktirilsin. Bunda mazkur rahbarlar:
har oyda kamida bir marotaba o‘zlariga biriktirilgan yoshlar bilan uchrashib, ularning muammolarini hal qilish va salohiyatini yuzaga chiqarish, ularni talab yuqori bo‘lgan kasb-hunarga o‘qitish orqali bandligini ta’minlash, hayotda o‘z o‘rnini topishi, shuningdek, huquqiy ongi va madaniyatini yuksaltirishga har tomonlama ko‘maklashib borsin;
o‘zlariga biriktirilgan yoshlar muammolarini hal qilish va salohiyatini yuzaga chiqarish uchun tegishli tashkilotning budjetdan tashqari mablag‘lari va qonunchilik bilan taqiqlanmagan boshqa manbalar hisobidan zarur mablag‘larni Vazirlar Mahkamasi tomonidan belgilanadigan tartib asosida yo‘naltirishga ruxsat etilsin.
Mazkur bandning to‘liq, sifatli va so‘zsiz bajarilishi uchun mas’ullar etib Mahallalarda yoshlar bilan ishlash masalalarini muvofiqlashtirish bo‘yicha respublika komissiyasi, Yoshlar ishlari agentligi (A. Sa’dullayev) hamda yoshlar biriktirilgan vazirlik va idoralar belgilansin.
2. Yoshlarning salohiyati, iste’dodi va tashabbuslarini to‘laqonli ro‘yobga chiqarish maqsadida “Besh tashabbus olimpiadasi” doirasida:
2024-yil 1-martdan boshlab mahalla, ta’lim muassasalari, korxona va tashkilotlar tizimida mukofot jamg‘armasi 600 million so‘m miqdorida xorijiy tillar (“Ibrat farzandlari”) bo‘yicha tanlovlar, kibersport musobaqalari va “Zakovat” intellektual o‘yinlari yuqori saviyada tashkil etilsin;
Yoshlar ishlari agentligi va mahalliy hokimliklar tomonidan kasblar tanlovida g‘olib bo‘lgan yoshlarni o‘z hududlarida jihozlangan ustaxonalar bilan “Yoshlar daftari” jamg‘armasi mablag‘lari hisobidan ta’minlash amaliyoti yo‘lga qo‘yilsin.
Mazkur bandning to‘liq, sifatli va so‘zsiz bajarilishi uchun mas’ul etib Yoshlar ishlari agentligi (A. Sa’dullayev) belgilansin.
3. Yoshlar ishlari agentligi, Ekologiya, atrof-muhitni muhofaza qilish va iqlim o‘zgarishi vazirligi, Iqtisodiyot va moliya vazirligining ekologiya, sog‘lom turmushni targ‘ib qilish kabi ijtimoiy ahamiyatga molik 100 ta volontyorlik loyihalari bo‘yicha birinchi bosqichda bazaviy hisoblash miqdorining 200 baravarigacha mablag‘ni tanlov asosida ajratish tartibini joriy etish to‘g‘risidagi taklifiga rozilik berilsin.
4. Yoshlar o‘rtasida tadbirkorlikni keng ommalashtirish va biznes bilan shug‘ullanishga qo‘shimcha imkoniyatlarni yaratish maqsadida:
a) oilaviy tadbirkorlik dasturi doirasida ajratilayotgan kreditlarning kamida 40 foizi yoshlar tadbirkorligini rivojlantirishga yo‘naltirilsin;
b) 2024-yil 1-iyundan boshlab quyidagilarni nazarda tutuvchi “Yosh tadbirkor” tanlovlarini o‘tkazish amaliyoti yo‘lga qo‘yilsin:
Yoshlar ishlari agentligi tomonidan tanlov asosida “mahalla — tuman — viloyat — respublika” bosqichlarida yoshlarning istiqbolli biznes loyiha va g‘oyalari saralanadi. Bunda, nogironligi bo‘lgan yosh tadbirkorlarning loyiha va g‘oyalariga alohida e’tibor qaratiladi;
respublika bosqichida saralashdan o‘tgan har bir loyihaga bazaviy hisoblash miqdorining 1 000 baravarigacha miqdordagi imtiyozli kreditlar ajratiladi;
g‘olib bo‘lgan biznes loyiha va g‘oyalar egalari Yosh tadbirkorlarni qo‘llab-quvvatlash jamg‘armasi hisobidan xorijiy davlatlarga malaka oshirishga yuboriladi.
Mazkur bandning to‘liq, sifatli va so‘zsiz bajarilishi uchun mas’ullar etib Yoshlar ishlari agentligi (A. Sa’dullayev), Savdo-sanoat palatasi (D. Vaxabov) va O‘zbekiston nogironlar uyushmasi belgilansin.
5. 2024-yil 1-martdan boshlab “Har bir mahalladan ikki nafar dasturchi” dasturi joriy etilsin.
Bunda, ushbu dastur doirasida:
mahallalarda yoshlar yetakchilari tomonidan mahalla faollari ishtirokida axborot texnologiyalari va kompyuter dasturlash sohasiga qiziquvchi yoshlar aniqlanib, ularni ingliz va boshqa xorijiy tillarga o‘qitish hamda sertifikatlar olishini tashkil etish, sertifikat olgan yoshlar to‘g‘risida ma’lumotlarni Raqamli texnologiyalar vazirligining maxsus axborot tizimiga kiritib borish amaliyoti joriy qilinishi;
Raqamli texnologiyalar vazirligi, Kambag‘allikni qisqartirish va bandlik vazirligi tomonidan maxsus axborot tizimiga kiritilgan yoshlarni IT sohasida faoliyat yuritayotgan tashkilotlarga yo‘naltirish va ishga joylashtirishga ko‘maklashish choralari ko‘rilishi belgilansin.
Mazkur bandning to‘liq, sifatli va so‘zsiz bajarilishi uchun mas’ullar etib O‘zbekiston mahallalari uyushmasi (K. Kuranbayev), Yoshlar ishlari agentligi (A. Sa’dullayev), Raqamli texnologiyalar vazirligi (Sh. Shermatov) hamda Qoraqalpog‘iston Respublikasi Vazirlar Kengashi, viloyatlar va Toshkent shahar hokimliklari belgilansin.
6. 2024-yil 1-martdan boshlab:
“Yoshlar daftari” jamg‘armasi mablag‘larini yoshlarni chet tillari va kasb-hunarga o‘qitish maqsadlariga yo‘naltirish amaliyoti yo‘lga qo‘yilsin;
yoshlarni zamonaviy kasblarga o‘qitish bo‘yicha “Ustoz” maxsus platformasi ishga tushirilsin va dastlabki bosqichda mazkur platforma orqali 250 ming nafar yoshlar qamrab olinishi ta’minlansin;
yosh xotin-qizlarni tadbirkorlik, marketing, grafik-dizayn kabi zamonaviy kasblarga o‘rgatish uchun “Qizlar akademiyasi” platformasi ishga tushirilsin va bu orqali yosh xotin-qizlar uchun turli tanlov, loyihalar, o‘quv oromgohlari, stajirovkalar tashkil etilsin.
Mazkur bandning to‘liq, sifatli va so‘zsiz bajarilishi uchun mas’ullar etib Kambag‘allikni qisqartirish va bandlik vazirligi (B. Musayev), Oila va xotin-qizlar qo‘mitasi (O. Parpiboyeva) va Yoshlar ishlari agentligi (A. Sa’dullayev) belgilansin.
7. Milliy iqtisodiyotni rivojlantirishning asosiy omili sifatida biznes uchun yanada qulay sharoitlarni yaratish maqsadida “Biznesni qo‘llab-quvvatlash dasturi” doirasida 2024-yil yakuniga qadar:
kompleks qo‘llab-quvvatlash chora-tadbirlarini amalga oshirish orqali 2 million aholini biznesga jalb qilish;
yangi ish o‘rinlarini yaratish orqali 5 million aholining bandligini ta’minlash uchun zarur sharoitlar yaratilsin.
Mazkur bandning to‘liq, sifatli va so‘zsiz bajarilishi uchun mas’ul etib Bosh vazir o‘rinbosari — J. Qo‘chqorov belgilansin.
8. 2024-yil 1-iyuldan boshlab nufuzli xalqaro brendlar bilan ishlab chiqarishni boshlayotgan korxonalarga:
xalqaro standartlarni joriy etish va ekologik sertifikatlash xarajatlarini qoplab berish tartibi joriy qilinsin;
uch yil davomida nufuzli xalqaro brendlar ostida ishlab chiqariladigan mahsulotlar uchun zarur bo‘lgan barcha xomashyolar mahalliylashtirish darajasini kamida 60 foizga yetkazish sharti bilan bojxona bojidan ozod etilsin;
nufuzli xalqaro brendlardan jalb qilingan texnolog, dizayner, marketolog kabi mutaxassislardan O‘zbekiston Respublikasi hududida mehnat faoliyatini amalga oshirish huquqini beruvchi tasdiqnoma berilganligi uchun to‘lovlar undirilishi bekor qilinsin.
Mazkur bandning to‘liq, sifatli va so‘zsiz bajarilishi uchun mas’ul etib Savdo-sanoat palatasi (D. Vaxobov) hamda Investitsiyalar, sanoat va savdo vazirligi (L. Qudratov) belgilansin.
9. 2024-yil 1-maydan boshlab fuqarolar va tadbirkorlik subyektlari uchun yangi majburiy to‘lovlar va yig‘imlarni faqatgina qonunda belgilash amaliyoti kiritilsin.
10. Keng jamoatchilik bilan muhokamalarda bildirilgan takliflar asosida ishlab chiqilgan “O‘zbekiston — 2030” strategiyasini “Yoshlar va biznesni qo‘llab-quvvatlash yili”da amalga oshirishga oid davlat dasturi (keyingi o‘rinlarda — Davlat dasturi) doirasida quyidagilar:
2024-yilga mo‘ljallangan yo‘nalishlar kesimidagi amaliy tadbirlar rejalari 1 — 5-ilovalarga muvofiq;
2024-yilda yo‘nalishlar kesimida ishlab chiqiladigan normativ-huquqiy hujjatlar loyihalari ro‘yxatlari 6 — 10-ilovalarga muvofiq tasdiqlansin.
Bunda, yo‘nalishlar kesimida 2024-yilga mo‘ljallangan maqsadli ko‘rsatkichlar O‘zbekiston Respublikasi Prezidentining 2023-yil 11-sentabrdagi “O‘zbekiston — 2030” strategiyasini 2023-yilda sifatli va o‘z vaqtida amalga oshirish chora-tadbirlari to‘g‘risida”gi PQ-300-son qarori bilan tasdiqlanganligi ma’lumot uchun qabul qilinsin.
11. Har bir insonga o‘z salohiyatini ro‘yobga chiqarish uchun munosib sharoitlar yaratish yo‘nalishi doirasida 2024-yilda:
Prezident va ixtisoslashtirilgan maktablarning bilimlarni baholash tizimi qo‘shimcha 1 000 ta umumiy o‘rta ta’lim muassasalarida joriy qilinib, fanlardagi amaliy mashg‘ulotlar ulushi 60 foizgacha oshirilsin;
6,7 million nafar 40 va undan katta yoshdagi aholi orasida yurak-qon tomir, qandli diabet, o‘pkaning surunkali obstruktiv kasalliklari xavfini aniqlash bo‘yicha profilaktik ko‘riklar tashkil etilsin;
7,5 ming nafar yoshlar zamonaviy kasblarga o‘qitilishi, xalqaro imtihon tizimlarida chet tillari bo‘yicha yuqori ball olgan 6 ming nafar yoshlarning imtihon xarajatlari qoplab berilishi ta’minlansin;
10 million nafar aholini yugurish, futbol, voleybol, stol tennisi, shaxmat, milliy va belbog‘li kurash kabi sport turlari bo‘yicha marafon va musobaqalarni tashkil etish orqali ommaviy sportga jalb qilish choralari ko‘rilsin;
2024-yilda Parij shahrida o‘tkaziladigan Olimpiya va Paralimpiya o‘yinlarida muvaffaqiyatli ishtirok etish uchun kamida 140 ta litsenziyani qo‘lga kiritish maqsadida 15 ta olimpiya va paraolimpiya markazida hamda Toshkent shahri, Andijon va Toshkent viloyatlaridagi 14 ta sport bazasida barcha zarur sharoitlar yaratilsin.
Mazkur bandning to‘liq, sifatli va so‘zsiz bajarilishi uchun mas’ullar etib tegishincha Maktabgacha va maktab ta’limi vazirligi (X. Umarova), Sog‘liqni saqlash vazirligi (A. Xudayarov), Kambag‘allikni qisqartirish va bandlik vazirligi (B. Musayev), Yoshlar ishlari agentligi (A. Sa’dullayev), Sport vazirligi (A. Ikramov), O‘zbekiston Milliy olimpiya qo‘mitasi (O. Kasimov), O‘zbekiston Milliy paralimpiya qo‘mitasi (M. Tashxodjayev) belgilansin.
12. Quyidagilar:
a) 2024/2025 o‘quv yilidan boshlab:
Qoraqalpog‘iston Respublikasi, viloyatlar va Toshkent shahrining 1 tadan tumanida (shahrida) sinov tariqasida “Mening maktabim” loyihasi amalga oshirilsin hamda buning doirasida Davlat budjeti mablag‘lari hisobidan maktablarga bazaviy hisoblash miqdorining 150 barobarida mablag‘ ajratilib, ushbu mablag‘ 5 — 11-sinf o‘quvchilari tanloviga ko‘ra, elektron doska, kompyuter, sport jihozlari, kitoblar kabi maktablar uchun zarur tovarlarga sarflanishi belgilansin;
umumiy o‘rta ta’lim muassasalari direktorlarini menejerlik bo‘yicha sertifikatsiyalash tizimi joriy etilsin. Bunda, direktorlarga malakaviy talablar aniq belgilanib, ular har besh yilda bir marotaba attestatsiyadan o‘tkazilsin.
b) 2025-yil 1-yanvardan boshlab Maktabgacha va maktab ta’limi vazirligi tizimidagi umumiy o‘rta ta’lim muassasalarida ona tili va adabiyot hamda tarix fanlari bo‘yicha Oliy ta’lim, fan va innovatsiyalar vazirligi huzuridagi Bilim va malakalarni baholash agentligining milliy baholash tizimida olingan tegishli darajadagi sertifikatga ega bo‘lgan va ushbu fanlardan dars beruvchi pedagog kadrlarga ularning tarif stavkasiga nisbatan 50 foiz miqdorida har oylik qo‘shimcha ustama to‘lanishi belgilansin;
Mazkur bandning to‘liq, sifatli va so‘zsiz bajarilishi uchun mas’ul etib Maktabgacha va maktab ta’limi vazirligi (X. Umarova) belgilansin.
13. 2024-yil 1-sentabrdan boshlab Qashqadaryo va Surxondaryo viloyatlarida tajriba-sinov tariqasida umumiy o‘rta ta’lim maktablariga olis hududlardan qatnaydigan o‘quvchilar uchun autsorsing asosida bepul avtobuslar qatnovi yo‘lga qo‘yilsin.
Mazkur bandning to‘liq, sifatli va so‘zsiz bajarilishi uchun mas’ullar etib Qashqadaryo viloyati hokimligi (M. Azimov) va Surxondaryo viloyati hokimligi (U. Qosimov) belgilansin.
14. 2024-yil yakuniga qadar ehtiyojdan kelib chiqib, viloyatlar markazlari, shuningdek, Toshkent va Nukus shaharlarida kamida bittadan og‘ir gematologik, onkologik va klinik immunologik kasalliklari bor bemorlarga palliativ yordam ko‘rsatuvchi xospislar tashkil etilsin.
Bunda, xospislarni tashkil etish, ularning moddiy-texnika bazasini mustahkamlash va faoliyatiga doimiy ko‘maklashish loyihalari uchun Oliy Majlis huzuridagi Nodavlat notijorat tashkilotlarni va fuqarolik jamiyatining boshqa institutlarini qo‘llab-quvvatlash jamoat fondi tomonidan grantlar e’lon qilib borish amaliyoti yo‘lga qo‘yilsin.
Mazkur bandning to‘liq, sifatli va so‘zsiz bajarilishi uchun mas’ullar etib Qoraqalpog‘iston Respublikasi Vazirlar Kengashi Raisi, viloyatlar va Toshkent shahri hokimlari belgilansin.
15. Sog‘liqni saqlash vazirligi (A. Xudayarov):
a) 2024-yil 1-mayga qadar:
2025-yildan boshlab katta yoshdagi aholi orasida yuqumli bo‘lmagan kasalliklar xavfli omillarining tarqalganligini o‘rganish;
Maktabgacha va maktab ta’limi vazirligi (X. Umarova) bilan birgalikda 2026-yildan boshlab o‘tkaziladigan maktab o‘quvchilari orasida tamaki mahsulotlarini iste’mol qilishning tarqalganlik hamda ularning psixologik holatini o‘rganish bo‘yicha rejani belgilasin;
b) 2024-yil 1-dekabrga qadar Raqamli texnologiyalar vazirligi (Sh. Shermatov) bilan birgalikda Yagona interaktiv davlat xizmatlari portali orqali sog‘liqni saqlash sohasida ko‘rsatiladigan davlat xizmatlari sonini 17 tadan 24 taga yetkazsin va buning doirasida fuqarolarning onkologik, kardiologik va endokrinologik skriningdan o‘tishi natijasi, ularni davolash uchun ajratiladigan pullar to‘g‘risida ma’lumot olish imkoniyatini yaratsin.
16. Ijtimoiy himoyaga muhtoj fuqarolarni qo‘llab-quvvatlash tizimini yanada takomillashtirish maqsadida:
2024-yilda nogironligi bo‘lgan shaxslarni zamonaviy protez-ortopediya moslamalari va reabilitatsiya qilish texnik vositalari bilan ta’minlashning yangi tizimi bosqichma-bosqich joriy qilinsin;
2024-yil 1-sentabrdan boshlab pensiya tayinlashda bir vaqtning o‘zida shaxsiy jamg‘arib boriladigan pensiya hisobvarag‘idagi pulni olish bilan bog‘liq harakatlarni proaktiv tarzda amalga oshirish, nogironlikni belgilashda esa, nogironligi bo‘lgan shaxslarga beriladigan imtiyozlar to‘g‘risida xabardor qilish tartibi joriy etilsin;
2024-yil 1-dekabrdan boshlab yolg‘iz yashayotgan hamda yolg‘iz keksalar va nogironligi bo‘lgan shaxslarga Toshkent shahrida eksperiment tariqasida tegishli yo‘nalishdagi nodavlat tashkilotlar orqali Ijtimoiy himoya milliy agentligi mablag‘lari hisobidan ijtimoiy xizmatlar ko‘rsatish amaliyoti yo‘lga qo‘yilsin.
Mazkur bandning to‘liq, sifatli va so‘zsiz bajarilishi uchun mas’ullar etib Ijtimoiy himoya milliy agentligi (M. Olloyorov) hamda Iqtisodiyot va moliya vazirligi (O. Fozilkarimov) belgilansin.
17. Og‘ir atletika bo‘yicha milliy sport maktabining xalqaro nufuzini oshirish maqsadida 2024-yilda og‘ir atletika bo‘yicha barcha yosh toifasidagi sportchilar bilan individual ishlash tizimini yaratish hamda ularni professional tayyorgarligini tashkil etish uchun Chirchiq shahrida Og‘ir atletika markazi tashkil etilsin.
Mazkur bandning to‘liq, sifatli va so‘zsiz bajarilishi uchun mas’ullar etib Sport vazirligi (A. Ikramov), O‘zbekiston Milliy olimpiya qo‘mitasi (O. Kasimov) belgilansin.
18. Barqaror iqtisodiy o‘sish orqali aholi farovonligini ta’minlash yo‘nalishi doirasida:
yalpi ichki mahsulot o‘sish sur’ati 6 foizdan kam bo‘lmagan darajada bo‘lishini, investitsiyalar esa yalpi ichki mahsulot hajmiga nisbatan kamida 30 foiz bo‘lishini ta’minlash choralari ko‘rilsin;
iqtisodiyot tarmoqlarida qiymati 18 milliard dollar bo‘lgan 309 ta yirik loyihalar ishga tushirilsin;
yillik inflyatsiya darajasi 9 foizgacha va fiskal taqchillik 4 foizgacha bo‘lishi ta’minlansin, keyinchalik inflyatsiya va Davlat budjeti taqchilligi ko‘rsatkichlarini pasaytirish choralari ko‘rilsin;
iqtisodiyot tarmoqlariga 275 trillion so‘m kredit resurslarini yo‘naltirish, shu jumladan 41 trillion so‘mlik mikromoliya xizmatlari ko‘rsatilishi ta’minlansin;
banklar tomonidan taqdim etiladigan kredit stavkalarini bozor mexanizmlari asosida 2-3 foiz bandga pasaytirish uchun zarur sharoitlar yaratilsin.
Mazkur bandning to‘liq, sifatli va so‘zsiz bajarilishi uchun mas’ullar etib Bosh vazir o‘rinbosari — J. Qo‘chqorov va Markaziy bank (M. Nurmuratov) belgilansin.
19. 2024-yil 1-apreldan boshlab davlat investitsiya dasturlari doirasida markazlashgan manbalar hisobiga amalga oshiriladigan yirik loyihalarga sanoat kooperatsiyasi talablari joriy etilsin.
Bunda, loyihalar doirasida mahalliy korxonalarda zarur mahsulotlarni o‘zlashtirish va xarid qilish tavsiya etiladigan mahsulotlar ro‘yxati, mahalliy mutaxassislarni jalb qilish rejasi va ularga qo‘yiladigan talablar nazarda tutilsin.
Mazkur bandning to‘liq, sifatli va so‘zsiz bajarilishi uchun mas’ullar etib Investitsiyalar, sanoat va savdo vazirligi (L. Qudratov) va Iqtisodiyot va moliya vazirligi (B. Xodjayev) belgilansin.
20. Respublikada “yashil iqtisodiyot”ga o‘tish uchun qulay sharoitlarni yaratish va “yashil energiya” manbalari salmog‘ini oshirish maqsadida:
a) 2024-yil 1-aprelga qadar:
“yashil energiya” sertifikatlari aylanmasi bozor tamoyillari asosida yo‘lga qo‘yilishi ta’minlansin;
xalqaro issiqxona gazi savdosi bo‘yicha loyihalarni amalga oshirish tartibi tasdiqlansin;
b) 2024-yil 1-apreldan boshlab iqlim o‘zgarishi sohasida monitoring, hisobot berish va tekshirishning zamonaviy tizimi (MRV) va ma’lumotlar bazasi bosqichma-bosqich yo‘lga qo‘yilsin;
v) 2024-yil yakuniga qadar xorijiy investorlar ishtirokida Toshkent, Qashqadaryo, Buxoro, Namangan va Navoiy viloyatlarida umumiy quvvati 2 700 MVt bo‘lgan 6 ta yirik quyosh elektr stansiyalarini ishga tushirish ta’minlansin.
Mazkur bandning to‘liq, sifatli va so‘zsiz bajarilishi uchun mas’ullar etib Iqtisodiyot va moliya vazirligi (I. Norqulov) va Energetika vazirligi (J. Mirzamaxmudov) belgilansin.
21. Davlat aktivlarini boshqarish agentligi (A. Ortiqov) bir oy muddatda:
uch oydan ortiq muddat mobaynida ochiq savdolarda sotilmagan davlat aktivlarining boshlang‘ich bahosini 50 foizgacha bosqichma-bosqich pasaytirish;
yer uchastkalari olti oy davomida sotilmaganda to‘lovning 15 foizini uch oy muddatda, qolgan qismini 10 yil muddatda bo‘lib to‘lash imkoniyatini yaratish bo‘yicha amaliy choralarni ko‘rsin.
22. 2024-yil 1-apreldan boshlab chegara bojxona postlarida meva-sabzavot va oziq-ovqat mahsulotlarini rasmiylashtirish bo‘yicha karantin, sanitariya-epidemiologiya osoyishtalik va veterinariya sohalaridagi nazorat funksiyalari bojxona xizmati organlariga o‘tkazilsin.
Mazkur bandning to‘liq, sifatli va so‘zsiz bajarilishi uchun mas’ul etib Bojxona qo‘mitasi (A. Mavlonov) belgilansin.
23. Davlat ishtirokidagi korxonalar faoliyatida ochiqlik darajasini keskin oshirish va korporativ boshqaruvni yanada takomillashtirish maqsadida 2024-yil 1-iyuldan boshlab davlat ulushi 50 foiz va undan yuqori bo‘lgan yirik soliq to‘lovchilar korporativ ijtimoiy mas’uliyat (CSR) hamda ekologik, ijtimoiy va korporativ boshqaruv (ESG) holati to‘g‘risida har yili 1-iyulga qadar hisobotni jamoatchilikka oshkor etish amaliyoti yo‘lga qo‘yilsin.
Mazkur bandning to‘liq, sifatli va so‘zsiz bajarilishi uchun mas’ullar etib Iqtisodiyot va moliya vazirligi (B. Xodjayev) va Davlat aktivlarini boshqarish agentligi (A. Ortiqov) belgilansin.
24. Mahalliy ishlab chiqaruvchilarni qo‘llab-quvvatlash, eksport hajmini ko‘paytirish maqsadida O‘zbekiston Respublikasi Prezidentining 2021-yil 20-oktabrdagi “Raqobatbardosh mahsulotlar ishlab chiqarishni yanada kengaytirish chora-tadbirlari to‘g‘risida”gi PQ-5262-son qarorida nazarda tutilgan mahsulotlarga import bojxona bojining nol stavkasini qo‘llash muddati 2027-yil 1-yanvarga qadar uzaytirilsin.
Mazkur bandning to‘liq, sifatli va so‘zsiz bajarilishi uchun mas’ullar etib Iqtisodiyot va moliya vazirligi (A.Y. Xaydarov) va Bojxona qo‘mitasi (A. Mavlonov) belgilansin.
25. Suv resurslarini tejash va atrof-muhitni muhofaza qilish yo‘nalishi doirasida:
2024-yilda “Yashil makon” umummilliy loyihasi doirasida kamida 200 million tup manzarali va mevali daraxt hamda butalar ko‘chatlarini, qalamchalarini ekish, respublikada 444 ta yashil bog‘lar barpo etish;
Oldingi tahrirga qarang.
2024-yil 31-dekabrga qadar suv kanallarini rekonstruksiya qilish ishlariga Davlat budjetidan qo‘shimcha ajratilgan 500 milliard so‘m hisobiga 1,5 ming kilometr sug‘orish tarmoqlarini betonlash ishlarini yakunlash choralari ko‘rilsin.
(25-bandning uchinchi xatboshisi O‘zbekiston Respublikasi Prezidentining 2024-yil 7-maydagi PF-74-sonli Farmoni tahririda — Qonunchilik ma’lumotlari milliy bazasi, 08.05.2024-y., 06/24/74/0332-son)
Mazkur bandning to‘liq, sifatli va so‘zsiz bajarilishi uchun mas’ullar etib tegishincha Bosh vazir o‘rinbosari — A. Ramatov, Suv xo‘jaligi vazirligi (Sh. Xamrayev), Hisob palatasi (A. Boboyev) va Iqtisodiyot va moliya vazirligi (I. Norqulov) belgilansin.
26. Mamlakatimizda chang bo‘ronlariga qarshi kurashish va ularning salbiy oqibatlarini yumshatish doirasida:
a) 2024-yil 1-martdan boshlab:
hududlarda chang bo‘roni sodir bo‘layotganda va atmosfera havosida mayda dispers zarrachalari belgilangan normadan yuqori bo‘lgani aniqlanganda aholini ogohlantirish, yurak-qon tomir va nafas yo‘llari kasalliklariga chalingan hamda sog‘lig‘i havoning ifloslanishiga ta’sirchanligi yuqori bo‘lgan boshqa fuqarolarni zarur profilaktik choralar to‘g‘risida doimiy xabardor qilish amaliyoti yo‘lga qo‘yilsin;
o‘lchami 500 metr kvadrat va undan ortiq bo‘lgan qurilish maydonlarida, unga kirib-chiqish yo‘llarida chang va qum zarrachalarining havoga ko‘tarilishini bartaraf etish bo‘yicha majburiy talablar joriy etilsin;
Toshkent shahrida yuk tashish uchun mo‘ljallangan, ruxsat etilgan to‘la vazni 10 tonnadan yuqori bo‘lgan N2, N3, O4 toifaga kiruvchi avtotransport vositalarining harakati tig‘iz vaqt oraliqlarida taqiqlansin. Bunda, ushbu cheklovlar maxsus xizmat shu jumladan, kommunal xo‘jaligi, obodonlashtirish va O‘zbekiston Respublikasi Qurolli Kuchlarining yuk transporti vositalariga tatbiq etilmasligi belgilansin;
b) 2030-yilga qadar Toshkent va Nukus shaharlari, viloyatlar markazlarida “YEVRO — 5” va undan yuqori standartlariga muvofiq bo‘lmagan avtomashinalar ekspluatatsiyasi bosqichma-bosqich cheklansin.
Mazkur bandning to‘liq, sifatli va so‘zsiz bajarilishi uchun mas’ullar etib tegishincha Ekologiya, atrof-muhitni muhofaza qilish va iqlim o‘zgarishi vazirligi (A. Abduxakimov), Sog‘liqni saqlash vazirligi (A. Xudayarov), Qurilish va uy-joy kommunal xo‘jaligi vazirligi (B. Zakirov), Ichki ishlar vazirligi (P. Bobojonov) va Transport vazirligi (I. Maxkamov) belgilansin.
27. Keng jamoatchilik vakillari va ekofaollarning ekologiyaga avtomobillar chiqindi gazlarining zararli ta’sirini kamaytirish uchun Toshkent shahrida har oyning bir ish kuni davomida avtomobillar harakatlanishini (jamoat transportlari, maxsus va shoshilinch yordam xizmatlaridan tashqari) qisqartirishga qaratilgan “Avtomobilsiz kun” jamoatchilik loyihasini amalga oshirish to‘g‘risidagi taklifi ma’qullansin.
Bunda, binosi Toshkent shahrida joylashgan barcha respublika va hududiy ijro etuvchi hokimiyat organlarining rahbar va boshqa xodimlari jamoat transportida ish joyiga kelishi orqali namuna ko‘rsatib borsin.
Mazkur bandning to‘liq, sifatli va so‘zsiz bajarilishi uchun mas’ullar etib Ekologiya, atrof-muhitni muhofaza qilish va iqlim o‘zgarishi vazirligi (A. Abduxakimov), Transport vazirligi (I. Maxkamov) va Toshkent shahar hokimligi (Sh. Umurzakov) belgilansin.
28. Qonun ustuvorligini ta’minlash, xalq xizmatidagi davlat boshqaruvini tashkil etish yo‘nalishi doirasida 2024-yil 1-mayga qadar:
adashgan yoshlarni jamiyatga integratsiya qilish, ularning hayotda o‘z o‘rnini topishiga ko‘maklashish maqsadida Yoshlar ittifoqi kafilligi asosida jazoni o‘tashdan muddatidan ilgari shartli ozod qilingan yoshlarni probatsiya hisobidan chiqarish amaliyoti joriy etilsin va ularni profilaktik hisobga olish asoslari keskin qisqartirilsin;
yo‘l harakati qoidalari buzilishi holati yuzasidan yuboriladigan qaror va xabarnomalar bo‘yicha Yo‘l harakati xavfsizligi xizmatiga Yagona interaktiv davlat xizmatlari portali orqali elektron murojaat qilish imkoniyati yaratilsin.
Mazkur bandning to‘liq, sifatli va so‘zsiz bajarilishi uchun mas’ullar etib Ichki ishlar vazirligi (P. Bobojonov), Yoshlar ishlari agentligi (A. Sa’dullayev) va Raqamli texnologiyalar vazirligi (Sh. Shermatov) belgilansin.
29. Mahallani jamoatchilik va davlat organlari o‘rtasidagi tayanch bo‘g‘inga aylantirish maqsadida:
2024-yil 1-apreldan boshlab “Tashabbusli budjet” doirasidagi loyihalarni tashabbuskorlar, mahalla raisi va faollarining ish sifati yuzasidan roziligi olinganidan keyingina foydalanishga qabul qilish tartibi joriy etilsin;
2024-yil 1-avgustga qadar fuqarolarning o‘zini o‘zi boshqarish organlariga “Tashabbusli budjet” doirasida amalga oshirilayotgan loyihalar yuzasidan davlat organlari va tashkilotlaridan ma’lumotlar olish, mablag‘larning o‘z vaqtida va to‘liq ajratilishini talab qilish hamda loyihalar amalga oshirilishini jamoatchilik tomonidan monitoring qilish imkoniyati yaratilsin.
Mazkur bandning to‘liq, sifatli va so‘zsiz bajarilishi uchun mas’ullar etib Iqtisodiyot va moliya vazirligi (A.Y. Xaydarov) va O‘zbekiston mahallalari uyushmasi (K. Kuranbayev) belgilansin.
30. Iqtisodiyot va moliya vazirligi Davlat budjeti va mahalliy budjetlar daromadlari hamda amalga oshirilgan va rejalashtirilayotgan xarajatlar bo‘yicha moliyaviy hujjatlarga asoslangan yillik va yarim yillik hisobotlarni aholi e’tiboriga tushunish uchun oson usulda o‘z rasmiy veb-saytida e’lon qilib borish amaliyotini yo‘lga qo‘ysin.
31. “Xavfsiz va tinchliksevar davlat” tamoyiliga asoslangan siyosatni izchil davom ettirish yo‘nalishi bo‘yicha Qurolli Kuchlar, sohaga mas’ul boshqa vazirlik va idoralarning kiberxavfsizlik hamda epidemiologik barqarorlikni ta’minlash bo‘yicha salohiyatini keskin oshirish maqsadida:
kiberxavfsizlik infratuzilmasining muhim elementlari hisoblanuvchi axborot tizimlari attestatsiyasi va ekspertizasi uchun har bir vazirlik va idorada mas’ul shaxslar javobgarligi belgilansin;
mazkur yo‘nalishlarda kadrlar tayyorlash bo‘yicha o‘quv dasturlari va o‘qitish metodikalarini zamonaviy tahdid va tajribadan kelib chiqqan holda takomillashtirish choralari ko‘rib borilsin;
mamlakatimizning raqamli va harbiy-tibbiy infratuzilmasini takomillashtirish, mas’ul idoralarni zamonaviy texnika va tibbiyot apparaturalari bilan bosqichma-bosqich ta’minlash dasturi amalga oshirilsin;
fuqarolar shaxsiy ma’lumotlarining himoyasini kafolatli ta’minlash bo‘yicha, shuningdek bank va to‘lov tizimlari uchun firibgarlikka qarshi va zamonaviy biometrik tizimlar joriy etilsin.
Mazkur bandning to‘liq, sifatli va so‘zsiz bajarilishi uchun mas’ullar etib Mudofaa vazirligi (B. Kurbanov), Ichki ishlar vazirligi (P. Bobojonov), Raqamli texnologiyalar vazirligi (Sh. Shermatov) va Markaziy bank (N. Sa’dullayev) belgilansin.
32. Quyidagilar:
Strategik islohotlar agentligi Adliya vazirligi, Hisob palatasi bilan birgalikda “O‘zbekiston — 2030” strategiyasi doirasida yo‘nalishlar bo‘yicha amaliy tadbirlar rejalari bajarilishini, maqsadli ko‘rsatkichlarga erishilishini va tegishli normativ-huquqiy hujjatlar loyihalari ishlab chiqilishini tizimli monitoring qilib borsin;
“Taraqqiyot strategiyasi” markazi va “Yuksalish” harakati Davlat dasturining amalga oshirilishini, shu jumladan joylarga chiqib, jamoatchilik fikrini inobatga olgan holda tanqidiy o‘rganib borsin va natijalari bo‘yicha har oyda O‘zbekiston Respublikasi Prezidenti Administratsiyasiga axborot kiritsin.
Davlat hokimiyati organlari, vazirlik va idoralar, mahalliy ijro hokimiyati organlari “Taraqqiyot strategiyasi” markazi va “Yuksalish” harakatining mazkur band ijrosi bo‘yicha faoliyatiga har tomonlama ko‘maklashib borsin.
33. Vazirlar Mahkamasi:
har oy yakuni bo‘yicha Davlat dasturi ijrosi yuzasidan ma’lumotlarni umumlashtirib, O‘zbekiston Respublikasi Prezidenti Administratsiyasiga kiritib borsin;
har chorak yakuni bo‘yicha Davlat dasturida yuklatilgan vazifalarning o‘z vaqtida, to‘liq va sifatli bajarilishini Vazirlar Mahkamasining Rayosati yig‘ilishida muhokama qilib borsin;
har yarim yilda Davlat dasturi ijrosi yuzasidan hisobotlarni Oliy Majlis Qonunchilik palatasiga kiritib borsin.
34. Axborot va ommaviy kommunikatsiyalar agentligi (A. Xodjayev), O‘zbekiston Milliy teleradiokompaniyasi (A. Djurabayev) va O‘zbekiston Milliy axborot agentligi (A. Ko‘chimov) ommaviy axborot vositalari bilan birgalikda muntazam ravishda:
“O‘zbekiston — 2030” strategiyasini 2024-yilda amalga oshirish natijalari ommaviy axborot vositalarida, shu jumladan Internet tarmog‘ida va ijtimoiy tarmoqlarda keng sharhlab borilishini hamda uning mazmun-mohiyati jamoatchilikka tushuntirilishini;
“O‘zbekiston — 2030” strategiyasi doirasida amalga oshirilayotgan barcha tadbirlarning borishi va natijalari to‘g‘risidagi xolis va to‘liq ma’lumotlar aholiga tezkorlik bilan yetkazilishini ta’minlasin.
35. Mazkur Farmon ijrosini samarali tashkil qilishga mas’ul va shaxsiy javobgar etib vazirlik va idoralar rahbarlari, Qoraqalpog‘iston Respublikasi Vazirlar Kengashi Raisi, viloyatlar va Toshkent shahar hokimlari belgilansin.
Mazkur Farmon ijrosini muntazam ravishda muhokama qilib borish, ijro uchun mas’ul tashkilotlar faoliyatini muvofiqlashtirish va nazorat qilish “O‘zbekiston — 2030” strategiyasini amalga oshirish bo‘yicha Respublika komissiyasi zimmasiga yuklansin.
Amalga oshirilgan chora-tadbirlar to‘g‘risida har chorakda O‘zbekiston Respublikasi Prezidentiga axborot kiritib borilsin.",https://www.lex.uz/uz/docs/-6811936
22,“Urgut” erkin iqtisodiy zonasi hududlarini kengaytirish chora-tadbirlari to‘g‘risida,"Samarqand viloyatidagi “Urgut” erkin iqtisodiy zonasida (keyingi o‘rinlarda — “Urgut” EIZ) yangi ishlab chiqarish quvvatlarini oshirish, zamonaviy texnologiyalarni joriy qilish, import o‘rnini bosuvchi hamda eksportbop mahsulotlar ishlab chiqarish, viloyatning mavjud resurs salohiyatidan kompleks va samarali foydalanish, shuningdek, yangi ish o‘rinlarini yaratish maqsadida:
1. Investitsiyalar, sanoat va savdo vazirligi hamda Samarqand viloyati hokimligining Samarqand viloyati Nurobod tumanidagi qishloq xo‘jaligiga mo‘ljallanmagan 40 gektar bo‘sh yer uchastkasini ajratish hisobidan “Urgut” EIZ hududini kengaytirish to‘g‘risidagi taklifiga rozilik berilsin.
2. Samarqand viloyati hokimligi:
a) Kadastr agentligi hamda “Urgut” EIZ direksiyasi” davlat unitar korxonasi bilan birgalikda bir hafta muddatda ushbu qaror talablaridan kelib chiqib, davlat yer kadastri ma’lumotlariga belgilangan tartibda tegishli o‘zgartirishlar kiritsin va yer uchastkalarini elektron onlayn auksion savdolariga chiqarsin;
b) Investitsiyalar, sanoat va savdo vazirligi bilan birgalikda bir oy muddatda “Urgut” EIZ direksiyasi” davlat unitar korxonasi mablag‘lari hisobidan “Urgut” EIZning yangi hududlari bosh rejasining ishlab chiqilishi va tasdiqlanishini ta’minlasin. Bunda:
Samarqand viloyati hokimligi huzuridagi “Yagona buyurtmachi xizmati” injiniring kompaniyasi bosh rejani ishlab chiqishda buyurtmachi tashkilot etib belgilansin;
bosh rejani ishlab chiqish bo‘yicha pudrat tashkiloti belgilangan tartibda tanlov (tender) savdolariga asosan aniqlansin;
bosh rejani ishlab chiqish bilan bog‘liq xarajatlar Samarqand viloyati mahalliy budjetining orttirib bajarilgan qismi hamda Samarqand viloyati hokimligi huzuridagi Tadbirkorlik infratuzilmasini rivojlantirish jamg‘armasi mablag‘lari hisobidan amalga oshirilsin.
3. Belgilansinki, “Urgut” EIZ hududida:
investitsiya loyihalarini amalga oshirish uchun yer uchastkalarini elektron onlayn auksion orqali realizatsiya qilish O‘zbekiston Respublikasi Prezidentining 2018-yil 21-dekabrdagi “Erkin iqtisodiy zonalar faoliyatini muvofiqlashtirish va boshqarish tizimini yanada takomillashtirish chora-tadbirlari to‘g‘risida”gi PF-5600-son Farmoniga muvofiq;
infratuzilma obyektlarini qurish ishlarini moliyalashtirish O‘zbekiston Respublikasi Prezidentining 2020-yil 18-dekabrdagi “Hududlarda muhandislik-kommunikatsiya infratuzilmasini yanada rivojlantirish chora-tadbirlari to‘g‘risida”gi PQ-4929-son qaroriga muvofiq;
infratuzilma obyektlari ishlari bo‘yicha buyurtmachilarni belgilash O‘zbekiston Respublikasi Prezidentining 2021-yil 30-apreldagi “Maxsus iqtisodiy va kichik sanoat zonalari muhandislik-kommunikatsiya infratuzilmasini yanada rivojlantirish chora-tadbirlari to‘g‘risida”gi PQ-5101-son qaroriga muvofiq amalga oshiriladi.
4. Investitsiyalar, sanoat va savdo vazirligi Samarqand viloyati hokimligi bilan birgalikda bir oy muddatda “Urgut” EIZga yangi qo‘shilayotgan yer uchastkalarini tashqi muhandislik-kommunikatsiya tarmoqlari bilan ta’minlash yuzasidan manzilli dasturni Vazirlar Mahkamasiga tasdiqlash uchun kiritsin.
Bunda, infratuzilma obyektlari 2024-yil va kelgusi yillarda O‘zbekiston Respublikasining ijtimoiy va ishlab chiqarish infratuzilmasini rivojlantirish dasturlari doirasida maxsus iqtisodiy zonalar, kichik sanoat, yoshlar sanoat va tadbirkorlik zonalarini tashqi muhandislik-kommunikatsiya tarmoqlari bilan ta’minlash uchun ajratilgan mablag‘lar hisobidan moliyalashtiriladi.
5. O‘zbekiston Respublikasi Prezidentining 2021-yil 4-noyabrdagi “Urgut” erkin iqtisodiy zonasi faoliyatini kengaytirish chora-tadbirlari to‘g‘risida”gi PQ-5278-son qaroriga ilovaga muvofiq qo‘shimcha va o‘zgartirish kiritilsin.
6. Mazkur qarorning ijrosini samarali tashkil qilishga mas’ul va shaxsiy javobgar etib investitsiyalar, sanoat va savdo vaziri L.Sh. Kudratov hamda Samarqand viloyati hokimi E.O. Turdimov belgilansin.
Qaror ijrosi uchun mas’ul idoralar faoliyatini muvofiqlashtirish va nazorat qilish Bosh vazir o‘rinbosari J.A. Xodjayev zimmasiga yuklansin.",https://www.lex.uz/uz/docs/-6795881
23,“Tartibga solish qumdoni” maxsus huquqiy rejimini joriy etish chora-tadbirlari to‘g‘risida,"Tadbirkorlik subyektlari tomonidan yangi mahsulot va xizmatlar turlarini joriy etish uchun qulay shart-sharoitlar yaratish orqali ular uchun tartibga solish yukini kamaytirish, shuningdek, O‘zbekiston Respublikasi Prezidentining “Elektron tijorat ma’murchiligini takomillashtirish va uni yanada rivojlantirish uchun qulay sharoitlar yaratish to‘g‘risida” 2021-yil 17-noyabrdagi PQ-14-son qarori hamda “Tadbirkorlik faoliyatini davlat tomonidan tartibga solishni soddalashtirish chora-tadbirlari to‘g‘risida” 2022-yil 9-noyabrdagi PF-244-son Farmoni ijrosini ta’minlash maqsadida Vazirlar Mahkamasi qaror qiladi:
1. O‘zbekiston Respublikasi Prezidentining 2022-yil 9-noyabrdagi PF-244-son Farmoniga muvofiq:
tadbirkorlik subyektlariga zamonaviy texnologiyalarga asoslangan yangi mahsulot va xizmatlarni yoki boshqa intellektual faoliyat natijalarini nazorat qilinadigan cheklangan muhitda sinovdan o‘tkazishni nazarda tutuvchi “Tartibga solish qumdoni” maxsus huquqiy rejimini (keyingi o‘rinlarda — maxsus huquqiy rejim) joriy etishga rozilik berilganligi;
maxsus huquqiy rejim joriy etiladigan sohalar bo‘yicha Raqamli texnologiyalar vazirligi, Transport vazirligi, Investitsiyalar, sanoat va savdo vazirligi, Qishloq xo‘jaligi vazirligi hamda Qurilish va uy-joy kommunal xo‘jaligi vazirligi vakolatli organlar (keyingi o‘rinlarda — vakolatli organlar) etib belgilanganligi ma’lumot uchun qabul qilinsin.
2. Quyidagilarni nazarda tutuvchi “Tartibga solish qumdoni” maxsus huquqiy rejimini joriy etish tartibi to‘g‘risidagi vaqtinchalik nizom 1-ilovaga muvofiq tasdiqlansin:
maxsus huquqiy rejimni joriy etish tartibi;
maxsus huquqiy rejimning maqsadlari hamda talablari;
vakolatli organlar hamda maxsus huquqiy rejim ishtirokchilarining huquqlari va majburiyatlari;
maxsus huquqiy rejimni bekor qilish va tugatish asoslari.
3. Belgilansinki:
tadbirkorlik subyektlarining maxsus huquqiy rejim doirasida yangi mahsulot, xizmat yoki ishlarni nazorat qilinadigan cheklangan muhitda sinovdan o‘tkazish bo‘yicha so‘rovnomalari O‘zbekiston Respublikasi Yagona interaktiv davlat xizmatlari portali (keyingi o‘rinlarda — YIDXP) orqali qabul qilinadi;
mazkur qarorning 1-ilovasiga muvofiq tasdiqlangan Vaqtinchalik nizom O‘zbekiston Respublikasining “Maxsus huquqiy rejim to‘g‘risida”gi Qonuni qabul qilingunga qadar amal qiladi.
4. Vakolatli organlar Adliya vazirligi bilan birgalikda arizalar YIDXP orqali qabul qilinishi va ko‘rib chiqilishining har bir bosqichini kuzatib borish tartibini joriy etsin.
5. “Tartibga solish qumdoni” maxsus huquqiy rejimini iqtisodiyotning aniq yo‘nalishlari kesimida joriy etish bo‘yicha “yo‘l xaritasi” 2-ilovaga muvofiq tasdiqlansin.
6. Adliya vazirligi maxsus huquqiy rejimni joriy etishda vakolatli organlarga huquqiy-uslubiy jihatdan ko‘maklashsin.
7. Mazkur qarorning bajarilishini nazorat qilish O‘zbekiston Respublikasi Bosh vazirining o‘rinbosari J.A. Xodjayev zimmasiga yuklansin.
O‘zbekiston Respublikasining Bosh vaziri A. ARIPOV
Toshkent sh.,
2023-yil 23-noyabr,
617-son
Vazirlar Mahkamasining 2023-yil 23-noyabrdagi 617-son qaroriga
1-ILOVA
“Tartibga solish qumdoni” maxsus huquqiy rejimini joriy etish tartibi to‘g‘risida
VAQTINCHALIK NIZOM
1-bob. Umumiy qoidalar
1. Mazkur Nizom maxsus huquqiy rejimni joriy etish tartibini, bekor qilish va tugatish asoslarini, shuningdek, vakolatli organlar hamda maxsus huquqiy rejim ishtirokchilarining huquqlari va majburiyatlarini belgilaydi.
2. Ushbu Nizomda quyidagi tushunchalar qo‘llaniladi:
maxsus huquqiy rejim — O‘zbekiston Respublikasi Prezidentining “Tadbirkorlik faoliyatini davlat tomonidan tartibga solishni soddalashtirish chora-tadbirlari to‘g‘risida” 2022-yil 9-noyabrdagi PF-244-son Farmonining 1-ilovasiga muvofiq sohalar bo‘yicha yuridik shaxs bo‘lgan tadbirkorlik subyektlarining zamonaviy texnologiyalarga asoslangan yangi mahsulot, xizmat yoki ishlarni nazorat qilinadigan cheklangan muhitda sinovdan o‘tkazish bo‘yicha faoliyatini maxsus tartibga solish;
ariza beruvchi — maxsus huquqiy rejim doirasida yangi mahsulot, xizmat va ishlarni realizatsiya qilish uchun murojaat qilgan yuridik shaxs bo‘lgan tadbirkorlik subyekti;
maxsus huquqiy rejim ishtirokchisi — maxsus huquqiy rejim doirasida yangi mahsulot, xizmat va ishlarni realizatsiya qilishga ruxsat berilgan yuridik shaxs;
maxsus huquqiy rejimni joriy etish to‘g‘risidagi kelishuv — ariza beruvchi va vakolatli organ o‘rtasida tuziladigan maxsus huquqiy rejim doirasida yangi mahsulot, xizmat va ishlarni realizatsiya qilish shartlari hamda tartibi belgilangan hujjat.
3. Maxsus huquqiy rejim qonunchilik hujjatlariga muvofiq davlat siri va foydalanish cheklangan ma’lumotlarni o‘z ichiga olgan yo‘nalishlardagi faoliyatni tashkil etishga tatbiq etilmaydi.
O‘zbekiston Respublikasining xalqaro shartnomalardagi majburiyatlariga zid bo‘lgan, shu jumladan, jinoiy faoliyatdan olingan daromadlarni legallashtirish, terrorizmni va ommaviy qirg‘in qurolini tarqatishni moliyalashtirishga qarshi kurashish to‘g‘risidagi qonunchilik hujjatlariga muvofiq kelmaydigan yangi mahsulot, xizmat va ishlarni maxsus huquqiy rejim doirasida realizatsiya qilishga yo‘l qo‘yilmaydi.
4. Maxsus huquqiy rejim quyidagi maqsadlarda joriy etiladi:
iqtisodiy faoliyatning yangi turlari, shakllari va usullarini shakllantirish;
raqobat muhitini rivojlantirish;
yangi mahsulot, xizmat va ishlar tarkibini kengaytirish, ularning sifati hamda foydalanish ko‘lamini yaxshilash;
muayyan sohani tartibga solishning samarali usullarini aniqlash, joriy qilish va bu boradagi qonunchilik hujjatlarini takomillashtirish;
maxsus huquqiy rejimni amalga oshirish natijalari bo‘yicha umumiy tartibga solishni takomillashtirish;
yangi mahsulot, xizmat va ishlarni realizatsiya qilish uchun qulay sharoitlar yaratish hamda ushbu yo‘nalishlar bo‘yicha investitsiyalarni keng jalb qilish;
qonunchilik hujjatlaridan farq qiluvchi va ularning ayrim qoidalari qo‘llanilmaydigan maxsus tartibga solish rejimini joriy etish.
5. Vakolatli organ tomonidan yangi mahsulot, xizmat va ishlarni maxsus huquqiy rejim doirasida realizatsiya qilish bo‘yicha qaror qabul qilinganda, ular uchun litsenziya va ruxsat etish xususiyatiga ega hujjatlar maxsus huquqiy rejimni qo‘llash to‘g‘risidagi kelishuvda ko‘rsatilgan muddatda talab etilmaydi.
6. Maxsus huquqiy rejim quyidagi talablar asosida joriy etiladi:
loyihaning yangiligi, zamonaviy texnologiyalarga asoslanganligi hamda amaldagi mahsulot, xizmat va ishlarga nisbatan takomillashtirilganligi;
loyihani amalga oshirishni tartibga soluvchi normativ-huquqiy hujjatning mavjud emasligi yoki qonunchilik hujjatlarida loyihani amalga oshirish bilan bog‘liq taqiqlar mavjudligi;
maxsus huquqiy rejim doirasida yangi mahsulot, xizmat va ishlarni realizatsiya qilishda texnik imkoniyatlarning mavjudligi;
maxsus huquqiy rejimni joriy etish mazkur Nizomning 4-bandida belgilangan maqsadlarga erishishni ta’minlashi;
maxsus huquqiy rejimni joriy etish shaxsning hayoti, sog‘lig‘i yoki mol-mulkiga, shuningdek, davlat mudofaasi va xavfsizligiga zarar yetkazish xavfi baholaganligi va bunday xavf-xatarlarni yuzaga keltirmasligi yoki ularni kamaytirish choralari ko‘rilganligi.
2-bob. Vakolatli organ hamda maxsus huquqiy rejim ishtirokchisining huquqlari va majburiyatlari
7. Vakolatli organ maxsus huquqiy rejimni joriy etishda quyidagi huquqlarga ega:
yangi mahsulot, xizmat va ishlarni realizatsiya qilish bo‘yicha maxsus huquqiy rejimni joriy etishning maqsadga muvofiq yoki muvofiq emasligi, uning amal qilish muddatini uzaytirish va uni muddatidan oldin bekor qilish to‘g‘risida qaror qabul qilish;
maxsus huquqiy rejimni joriy etish to‘g‘risidagi kelishuvni ko‘rib chiqish;
maxsus huquqiy rejim doirasida loyihani amalga oshirishning talab va shartlari, shu jumladan, uning muddati, hududi va shaxslar doirasi, tashabbuslarga tatbiq etilmaydigan qonunchilik hujjatlari ro‘yxati hamda loyiha natijalarini baholash mezonlari (indikatorlari)ni belgilash;
maxsus huquqiy rejim ishtirokchisining faoliyatini monitoring qilib borish;
yangi mahsulot, xizmat va ishlarni realizatsiya qilish natijalari to‘g‘risidagi hisobotni ko‘rib chiqish hamda uning natijalari muvaffaqiyatli yoki muvaffaqiyatsizligi to‘g‘risida qaror qabul qilish.
8. Vakolatli organ quyidagilarga majbur:
maxsus huquqiy rejim doirasida yangi mahsulot, xizmat va ishlarni realizatsiya qilish bo‘yicha arizalarni o‘z vaqtida ko‘rib chiqish;
maxsus huquqiy rejim ishtirokchisining yangi mahsulot, xizmat va ishlarni realizatsiya qilish natijalarini xolisona baholash;
maxsus huquqiy rejim ishtirokchisining yangi mahsulot, xizmat va ishlarning yangiligi hamda zamonaviy texnologiyalarga asoslanganligiga doir intellektual mulk obyektlarining huquqiy muhofazasini ta’minlash;
tashabbuskorlarga tatbiq etilmaydigan qonunchilik normalari ro‘yxatini belgilash;
maxsus huquqiy rejim doirasida ariza beruvchining faoliyatini davlat organlari tomonidan tekshirishlar kelishuv asosida o‘tkazilishini ta’minlash.
Vakolatli organ qonunchilik hujjatlariga muvofiq boshqa majburiyatlarga ham ega bo‘lishi mumkin.
9. Maxsus huquqiy rejim ishtirokchisi quyidagi huquqlarga ega:
yangi mahsulot, xizmat va ishlarni maxsus huquqiy rejimni joriy etish to‘g‘risidagi kelishuvda belgilangan tartibda realizatsiya qilish;
tashabbuskorlarga tatbiq etilmaydigan qonunchilik normalari ro‘yxatini belgilash bo‘yicha takliflar berish;
yangi mahsulot, xizmat va ishlarni sinovdan o‘tkazish hamda joriy qilish yo‘nalishlaridagi faoliyati cheklangan vaqt, hudud va shaxslar doirasida maxsus tartibga solish orqali ayrim qonunchilik hujjatlari talablariga amal qilmaslik;
maxsus huquqiy rejim muddatini uzaytirish yoki uni muddatidan oldin bekor qilish bo‘yicha vakolatli organga murojaat qilish;
maxsus huquqiy rejimni joriy etish to‘g‘risidagi kelishuv shartlarini o‘zgartirish bo‘yicha asoslantirilgan sabablarni ko‘rsatgan holda vakolatli organga murojaat qilish;
maxsus huquqiy rejim doirasida vakolatli organ tomonidan qabul qilingan qarorlar ustidan sudga shikoyat qilish.
10. Maxsus huquqiy rejim ishtirokchisi quyidagilarga majbur:
maxsus huquqiy rejimni joriy etish to‘g‘risidagi kelishuv shartlariga rioya qilish;
vakolatli organga maxsus huquqiy rejim ishtirokchisining faoliyati bilan bog‘liq bo‘lgan axborotlarni olishda to‘sqinlik qilmaslik;
iste’molchilarni yangi mahsulot, xizmat va ishlar maxsus huquqiy rejim doirasida taqdim etilayotganligi, ulardan foydalanishdagi ehtimoliy tavakkalchiliklar to‘g‘risida xabardor qilish va shartnomalarni ushbu rejim muddatiga mos ravishda rasmiylashtirish, bunda iste’molchi yangi mahsulot, xizmat va ishlarning maxsus huquqiy rejim doirasida realizatsiya qilinayotganligi haqida ogohlantirilganligini shartnomada ko‘rsatish;
maxsus huquqiy rejim muddatidan oldin yakunlangan taqdirda, uch kun muddatda mijozlarga xabar berish;
iste’molchilarga o‘zining aybi natijasida yetkazilgan zararni so‘zsiz qoplab berish;
o‘z faoliyatini amalga oshirishda ekologiya, atrof-muhit va inson salomatligiga zarar yetkazilishining oldini olish choralarini ko‘rish.
Maxsus huquqiy rejim ishtirokchisi vakolatli organ bilan tuziladigan kelishuvga muvofiq boshqa majburiyatlarga ham ega bo‘lishi mumkin.
3-bob. Maxsus huquqiy rejimni joriy etish tartibi
11. Maxsus huquqiy rejim mazkur Nizomning 1-ilovasidagi sxemaga muvofiq joriy etiladi.
12. Ariza beruvchi maxsus huquqiy rejim ishtirokchisi bo‘lish uchun tegishli vakolatli organga YIDXP orqali mazkur Nizomning 2-ilovasiga muvofiq so‘rovnoma yuboradi.
So‘rovnomaga quyidagi hujjatlar ilova qilinadi:
maxsus huquqiy rejim doirasida yangi ishlab chiqariladigan mahsulot, ko‘rsatiladigan xizmat yoki amalga oshiriladigan ish to‘g‘risida mazkur Nizomning 3-ilovasiga muvofiq ma’lumot;
maxsus huquqiy rejimni joriy etish to‘g‘risidagi kelishuv.
Vakolatli organ ariza beruvchining ta’sis hujjatlari va moliyaviy hisobotlarini “Raqamli hukumat” tizimi idoralararo integratsiyalashuv platformasi orqali oladi.
So‘rovnomani ko‘rib chiqqanlik uchun yig‘im undirilmaydi.
13. Maxsus huquqiy rejimni joriy etish to‘g‘risidagi kelishuvda quyidagilar ko‘rsatilgan bo‘lishi kerak:
maxsus huquqiy rejimning davomiyligi (boshlanish va tugash sanalari);
maxsus huquqiy rejim joriy etiladigan hudud;
maxsus huquqiy rejim doirasida amal qilinmaydigan umumiy tartibga solishning alohida qoidalari (talablar, ko‘rsatmalar, taqiqlar va cheklovlar);
tashabbuskorlarga tatbiq etilmaydigan qonunchilik normalari ro‘yxati;
yangi mahsulot, xizmat va ishlarni realizatsiya qilish uchun zarur bo‘ladigan joy, texnik vositalar va asbob-uskunalar haqida ma’lumot;
yangi mahsulot, xizmat va ishlarni realizatsiya qilish uchun sarflanadigan mablag‘lar va ularni moliyalashtirish manbalari;
maxsus huquqiy rejim ishtirokchilari ro‘yxati va ular bajarishi lozim bo‘lgan talablar (agar maxsus huquqiy rejim bir nechta ishtirokchiga tatbiq etilsa);
maxsus huquqiy rejimga boshqa subyektlarni qo‘shish tartibi;
maxsus huquqiy rejim ishtirokchisi maqomini to‘xtatib turish asoslari va muddatlari;
maxsus huquqiy rejim sharoitida yangi ishlab chiqariladigan mahsulot, ko‘rsatiladigan xizmat yoki amalga oshiriladigan ishlardan foydalanish tartibi;
maxsus huquqiy rejimni joriy etish natijadorligini baholash tartib-taomillari, mezonlari hamda maqsadli indikatorlari (miqdor va sifat ko‘rsatkichlari);
iste’molchilar huquqlari himoya qilinishini ta’minlovchi qoidalar.
14. Vakolatli organ ariza beruvchining maxsus huquqiy rejim doirasida yangi mahsulot, xizmat va ishlarni realizatsiya qilish bo‘yicha YIDXP orqali qabul qilgan so‘rovnomasini kelib tushgan kundan boshlab o‘ttiz kun ichida ko‘rib chiqadi.
Ariza beruvchi maxsus huquqiy rejim doirasida yangi mahsulot, xizmat va ishlarni realizatsiya qilish uchun yetarli resurs va imkoniyatlarga ega bo‘lishi zarur. Bunda maxsus huquqiy rejim ishtirokchisidagi mavjud shart-sharoitlar tegishli soha yo‘nalishidan kelib chiqib, vakolatli organ tomonidan joyiga chiqqan holda o‘rganiladi.
Agar maxsus huquqiy rejim doirasida yangi mahsulot, xizmat va ishlarni realizatsiya qilish boshqa sohalar bilan o‘zaro bog‘liq bo‘lgan taqdirda, vakolatli organ qonunchilik hujjatlariga muvofiq ushbu sohalardagi vakolatli idoralar bilan kelishadi.
15. Vakolatli organ so‘rovnomani ko‘rib chiqishda ma’lumotlarning to‘liqligini ta’minlash maqsadida o‘zining tegishli tarkibiy bo‘linmalari, shuningdek, kelishuvga ko‘ra boshqa davlat organlari va tashkilotlar mutaxassislari ishtirokida ishchi guruh tashkil etishi mumkin.
16. Vakolatli organ ariza beruvchining hujjatlarini ko‘rib chiqish jarayonida ariza beruvchi ishtirokida maxsus huquqiy rejim joriy etilishi so‘ralayotgan loyihaning taqdimotini o‘tkazadi.
Vakolatli organ taqdimot o‘tkaziladigan kun va joy haqida ariza beruvchini taqdimot o‘tkaziladigan kundan kamida o‘n kun oldin YIDXP orqali xabardor qiladi.
Taqdimot jarayoni ariza beruvchining roziligi bilan videotasvirga tushiriladi va taqdimot videokonferensaloqa orqali amalga oshiriladi.
17. Vakolatli organ ariza beruvchining maxsus huquqiy rejim doirasida yangi mahsulot, xizmat va ishlarni realizatsiya qilish to‘g‘risidagi so‘rovnomasini ko‘rib chiqish natijasi bo‘yicha quyidagi qarorlardan birini qabul qiladi:
yangi mahsulot, xizmat va ishlarni realizatsiya qilish bo‘yicha maxsus huquqiy rejimni joriy etishning maqsadga muvofiqligi to‘g‘risida;
yangi mahsulot, xizmat va ishlarni realizatsiya qilish bo‘yicha maxsus huquqiy rejimni joriy etishning maqsadga muvofiq emasligi to‘g‘risida.
Maxsus huquqiy rejimni joriy etishning maqsadga muvofiq emasligi to‘g‘risida qaror qabul qilinganda, ushbu xulosaga kelishning sabablari va asoslari qarorda aks ettirilishi lozim.
18. Quyidagi hollarda vakolatli organ tomonidan ariza beruvchining maxsus huquqiy rejim doirasida yangi mahsulot, xizmat va ishlarni realizatsiya qilish bo‘yicha loyihasini amalga oshirish maqsadga muvofiq emas deb topiladi:
taklif etilayotgan yangi ishlab chiqariladigan mahsulot, ko‘rsatiladigan xizmat yoki amalga oshiriladigan ish ushbu Nizomning 3 va 6-bandlarida ko‘rsatilgan talab va mezonlarga zid bo‘lsa;
taklif etilayotgan mahsulot, xizmat yoki ishlarni maxsus huquqiy rejimni joriy etmasdan realizatsiya qilish imkoniyati mavjud bo‘lsa;
arizani ko‘rib chiqish vaqtida ariza beruvchi qayta tashkil etish va tugatish jarayonida ekanligi yoki bankrot deb topilgan va unga nisbatan to‘lovga qobiliyatsizlik bo‘yicha ish qo‘zg‘atilgan bo‘lsa;
ariza beruvchi maxsus huquqiy rejim doirasida taklif etilayotgan faoliyat bo‘yicha ilgari ekologiya, atrof-muhit yoki inson salomatligiga jiddiy zarar yetkazilganligi aniqlangan va maxsus huquqiy rejimni joriy etish to‘g‘risidagi kelishuvda ushbu xavf-xatarni kamaytirish choralari ko‘zda tutilmagan bo‘lsa;
taqdim etilgan hujjatlarda noto‘g‘ri va/yoki buzib ko‘rsatilgan ma’lumotlar mavjud bo‘lsa;
maxsus huquqiy rejimning joriy etilishi iqtisodiy va ijtimoiy barqarorlikka jiddiy xavf tug‘diruvchi holatlarga olib kelishi aniqlansa.
19. Vakolatli organ tomonidan yangi mahsulot, xizmat va ishlarni realizatsiya qilish bo‘yicha maxsus huquqiy rejimni joriy etishning maqsadga muvofiq emasligi qarorda ko‘rsatib o‘tilgan taqdirda, ariza beruvchi rad qilish asoslarini bartaraf qilgan holda so‘rovnomani qayta yuborishi mumkin.
20. Qabul qilingan qaror to‘g‘risidagi xabarnoma va qaror nusxasi qabul qilingan kundan e’tiboran bir ish kuni ichida YIDXP orqali ariza beruvchiga yuboriladi.
Maxsus huquqiy rejimni joriy etish maqsadga muvofiqligi to‘g‘risida qaror qabul qilinganda, xabarnomaga vakolatli organ tomonidan tasdiqlangan maxsus huquqiy rejimni joriy etish to‘g‘risidagi kelishuv ilova qilinadi.
Maxsus huquqiy rejimni joriy etish to‘g‘risidagi kelishuvda vakolatli organ maxsus huquqiy rejim joriy etilgan yo‘nalishning o‘ziga xos xususiyatlari (xavf-xatarlari)dan kelib chiqib, maxsus huquqiy rejim joriy etilgan yo‘nalishlarda yangi mahsulot, xizmat va ishlarni realizatsiya qilishning baholash indikatorlarini belgilaydi.
21. Vakolatli organ tomonidan maxsus huquqiy rejim doirasida yangi mahsulot, xizmat va ishlarni realizatsiya qilish muddati uzog‘i bilan uch yil etib belgilanadi.
Maxsus huquqiy rejim ishtirokchisi belgilangan muddat davomida yangi mahsulot, xizmat va ishlarni nazorat qilinadigan cheklangan muhitda realizatsiya qiladi.
22. Maxsus huquqiy rejim ishtirokchisi YIDXP orqali maxsus huquqiy rejimni joriy etish to‘g‘risidagi kelishuvga o‘zgartirish kiritish haqida vakolatli organga maxsus huquqiy rejimning amal qilish muddati tugashidan kamida bir oy oldin murojaat qilishi mumkin.
Mazkur arizada maxsus huquqiy rejimni joriy etish to‘g‘risidagi kelishuvga o‘zgartirish kiritish sabablari ko‘rsatilishi lozim.
23. Ariza vakolatli organga kelib tushgan kundan boshlab o‘n ish kuni ichida ko‘rib chiqiladi va natijasi bo‘yicha maxsus huquqiy rejimni joriy etish to‘g‘risidagi kelishuvga o‘zgartirish kiritish yoki o‘zgartirish kiritishni rad etish haqida qaror qabul qilinadi.
4-bob. Maxsus huquqiy rejimni muddatidan oldin bekor qilish
24. Quyidagi hollarda vakolatli organ tomonidan maxsus huquqiy rejim ishtirokchisi bilan tuzilgan kelishuvni muddatidan oldin bekor qilish to‘g‘risida qaror qabul qilinishi mumkin:
yangi mahsulot, xizmat va ishlarni maxsus huquqiy rejim doirasida realizatsiya qilishni bekor qilishga qaratilgan O‘zbekiston Respublikasining Qonuni, O‘zbekiston Respublikasi Prezidenti yoki Vazirlar Mahkamasining qarori qabul qilinganda;
yangi mahsulot, xizmat va ishlarni maxsus huquqiy rejim doirasida realizatsiya qilishda ekologiya, atrof-muhit va inson salomatligiga jiddiy zarar yetkazilayotgan yoki yetkazish xavfi mavjud bo‘lsa, basharti ushbu zararning oldini olish yoki uni kamaytirishning imkoniyati mavjud bo‘lmasa;
maxsus huquqiy rejim ishtirokchisi tomonidan yangi mahsulot, xizmat va ishlarni realizatsiya qilishni muddatidan oldin bekor qilishni so‘rab vakolatli organga murojaat qilganda;
maxsus huquqiy rejim ishtirokchisi tomonidan yangi mahsulot, xizmat va ishlarni realizatsiya qilishni boshlash maxsus huquqiy rejimni joriy etish to‘g‘risidagi kelishuvda belgilangan sanadan olti oy muddatga kechikkanda;
maxsus huquqiy rejim ishtirokchisi tomonidan maxsus huquqiy rejimni joriy etish to‘g‘risidagi kelishuv shartlari yangi mahsulot, xizmat va ishlarni realizatsiya qilish davomida ikki va undan ko‘p marotaba buzilganda;
maxsus huquqiy rejim ishtirokchisi tomonidan mazkur Nizomning 12-bandiga asosan taqdim etilgan hujjatlarda noto‘g‘ri yoki haqiqiy bo‘lmagan ma’lumotlar mavjudligi aniqlanganda;
maxsus huquqiy rejim ishtirokchisi qayta tashkil etilayotganda yoki tugatilayotganda;
maxsus huquqiy rejim ishtirokchisining to‘lovga qobiliyatsizlik holatida ekanligi aniqlanganda.
25. Vakolatli organ maxsus huquqiy rejim muddatidan oldin bekor qilinganligi to‘g‘risida qaror qabul qilingan kundan e’tiboran uch ish kuni ichida maxsus huquqiy rejim ishtirokchisiga xabarnoma va qaror nusxasini yuboradi.
Maxsus huquqiy rejim ishtirokchisi qarorda ko‘rsatilgan vaqtdan boshlab maxsus huquqiy rejim doirasida yangi mahsulot, xizmat va ishlarni realizatsiya qilish bo‘yicha shartnomalar tuzishni to‘xtatishi shart.
26. Maxsus huquqiy rejim ishtirokchisi maxsus huquqiy rejim muddatidan oldin bekor qilinganligi to‘g‘risidagi qarorni olgan kundan boshlab besh ish kuni ichida mijozlar (iste’molchilar)ni maxsus huquqiy rejim doirasidagi faoliyati bekor qilinganligi to‘g‘risida xabardor qilishi lozim.
Maxsus huquqiy rejimning bekor qilinishi uni amalga oshirish jarayonida tuzilgan shartnomalar bo‘yicha taraflarning o‘z majburiyatlarini bajarishdan ozod etmaydi. Bunda shartnomaviy majburiyatlarning bajarilishi yuzasidan kelib chiqadigan nizolar qonunchilik hujjatlariga muvofiq sud tartibida hal etiladi.
5-bob. Maxsus huquqiy rejimni tugatish
27. Maxsus huquqiy rejim uning amal qilish muddati yakunlanishi bilan tugatilgan hisoblanadi. Bunda maxsus huquqiy rejimning amal qilish muddati yakunlangandan so‘ng besh ish kuni ichida uning ishtirokchisi yangi mahsulot, xizmat va ishlarni realizatsiya qilish natijalari to‘g‘risidagi hisobotni vakolatli organga taqdim etadi.
28. Vakolatli organ maxsus huquqiy rejim ishtirokchisi tomonidan taqdim etilgan hisobotni va monitoring davomida to‘plagan ma’lumotlarni o‘ttiz ish kuni ichida ko‘rib chiqib, maxsus huquqiy rejim doirasida yangi mahsulot, xizmat va ishlarni realizatsiya qilish holatini baholaydi va quyidagi qarorlardan birini qabul qiladi:
maxsus huquqiy rejim doirasida yangi mahsulot, xizmat va ishlarni realizatsiya qilish natijasini muvaffaqiyatli deb topish to‘g‘risida;
maxsus huquqiy rejim doirasida yangi mahsulot, xizmat va ishlarni realizatsiya qilish natijasini muvaffaqiyatsiz deb topish to‘g‘risida.
29. Vakolatli organ uch ish kuni ichida qabul qilingan qarorni maxsus huquqiy rejim ishtirokchisiga yuboradi.
30. Vakolatli organ bir oy muddatda maxsus huquqiy rejim doirasida yangi mahsulot, xizmat va ishlarni realizatsiya qilish natijasi bo‘yicha qabul qilingan qarordan kelib chiqib, Vazirlar Mahkamasiga takliflar kiritadi.
6-bob. Yakunlovchi qoidalar
31. Vakolatli organ Internet jahon axborot tarmog‘idagi rasmiy veb-saytida va YIDXPda maxsus huquqiy rejim bo‘yicha ochiq ma’lumotlar reyestrini yuritadi va uning doimiy ravishda yangilanib borishini ta’minlaydi.
Ochiq ma’lumotlar reyestrida maxsus huquqiy rejim joriy etilgan soha, maxsus huquqiy rejim davri va ishtirokchilari, yangi mahsulot, xizmat va ishlarni realizatsiya qilish natijalari hamda ularni baholash indikatorlari to‘g‘risidagi ma’lumotlar ko‘rsatiladi.
32. Maxsus huquqiy rejim ishtirokchisining huquqlari va qonuniy manfaatlari ushbu Nizomda nazarda tutilmagan boshqa asoslarga ko‘ra cheklanishiga va faoliyati tugatilishi yo‘l qo‘yilmaydi, qonunchilik hujjatlarida nazarda tutilgan hollar bundan mustasno.
Muayyan sohani tartibga soluvchi normativ-huquqiy hujjat qabul qilinganda, maxsus huquqiy rejim yangi mahsulot, xizmat va ishlarni realizatsiya qilish muddati tugagunga qadar amalda bo‘ladi.
33. Maxsus huquqiy rejim doirasida yangi mahsulot, xizmat va ishlarni realizatsiya qilishda soliq, bojxona va mehnat munosabatlari amaldagi qonunchilik hujjatlari bilan tartibga solinadi hamda ushbu sohadagi qonunchilik hujjatlari normalariga amal qilmaslik bo‘yicha imtiyozlar berilmaydi.
34. Maxsus huquqiy rejim ishtirokchilari vakolatli organlarning xatti-harakatlari va qarorlari yuzasidan belgilangan tartibda sudga shikoyat qilishlari mumkin.
35. Mazkur Nizom talablari buzilishida aybdor bo‘lgan shaxslar qonunchilik hujjatlarida belgilangan tartibda javobgar bo‘ladi.",https://www.lex.uz/uz/docs/-6674678
24,Ayrim sanoat tarmoqlarida sifatli va raqobatbardosh mahsulotlar ishlab chiqarishga qaratilgan qo‘shimcha chora-tadbirlar to‘g‘risida,"O‘zbekiston Respublikasi Prezidentining 2023-yil 4-sentabrdagi “O‘zbekiston Respublikasi Prezidentining tadbirkorlar bilan 2023-yildagi ochiq muloqotida belgilangan vazifalarni amalga oshirish chora-tadbirlari to‘g‘risida”gi PQ-292-son qarorida belgilangan ustuvor vazifalar ijrosini ta’minlash, shuningdek, respublika sanoatini rivojlantirish orqali ishlab chiqarish quvvatlarini kengaytirish va qo‘shimcha zaxiralarni yaratish maqsadida:
1. Belgilansinki:
a) Eksportni qo‘llab-quvvatlash jamg‘armasi hisobidan qandolatchilik korxonalariga eksportoldi va eksport bilan bog‘liq savdo operatsiyalarini moliyalashtirish uchun oxirgi 12 oy mobaynida amalga oshirilgan eksport hajmidan kelib chiqqan holda 2 yil muddatgacha quyidagi miqdorlarda moliyaviy resurslar ajratiladi:
eksport hajmi 500 ming AQSh dollarigacha bo‘lganda — 1 million AQSh dollarigacha;
eksport hajmi 500 ming AQSh dollaridan 4 million AQSh dollarigacha bo‘lganda — 2 million AQSh dollarigacha;

eksport hajmi 4 million AQSh dollaridan ortiq bo‘lganda — 3 million AQSh dollarigacha;
b) 2025-yil 1-yanvarga qadar:
keng turdagi qandolat mahsulotlarini ishlab chiqarishda foydalaniladigan qadoqlash va etiketkalash mahsulotlari (TIF TN kodlari 3919 108 000 va 3921 906 000) bojxona bojidan ozod etiladi;
ip-kalava ishlab chiqaruvchilarga Eksportni rag‘batlantirish agentligi mablag‘lari hisobidan paxta va sun’iy tolani o‘z ehtiyoji uchun import qilishda (qo‘shni davlatlardan tashqari) transport xarajatlarining 50 foizi qoplab beriladi.
2. Investitsiyalarni jalb qilish, sanoatni rivojlantirish va savdoni tartibga solish masalalari bo‘yicha Hukumat komissiyasi (J. Xodjayev) manfaatdor vazirlik va idoralar bilan birgalikda bir oy muddatda tegishli hujjatlariga ushbu Farmondan kelib chiqadigan o‘zgartirish va qo‘shimchalar kiritsin.
3. O‘zbekiston Respublikasi Prezidentining va O‘zbekiston Respublikasi Hukumatining ayrim hujjatlariga 1-ilovaga muvofiq quyidagilarni nazarda tutuvchi o‘zgartirish va qo‘shimchalar kiritilsin:
2024-yil 31-dekabrga qadar ip-kalavani eksport qilishda undiriladigan yig‘imning amaldagi miqdorini 5 baravarga kamaytirish;
2024-yil 31-dekabrga qadar bo‘yalgan mato va bo‘yalgan gazlamani realizatsiya qilishdan tushgan umumiy tushumida ushbu mahsulotlarni ichki bozorda sotish ulushi kamida 50 foizni tashkil qilgan korxonalarga ijtimoiy soliqni 1 foiz miqdordagi soliq stavkasi bo‘yicha to‘lash hamda uch yil muddatgacha yuridik shaxslardan olinadigan mol-mulk solig‘i to‘lovini kechiktirish huquqini berish;
2026-yil 1-oktabrga qadar to‘qimachilik va tikuv-trikotaj korxonalari faoliyati uchun zarur bo‘lgan ayrim tovarlarni import qilishda bojxona bojidan ozod qilish;
sanoat zonalarida yer maydonlari hamda bino va inshootlarni ijaraga berishda to‘lovlarni bo‘lib-bo‘lib to‘lash davrini amaldagi 12 oydan 24 oygacha uzaytirish.
4. O‘zbekiston Respublikasi Prezidentining ayrim hujjatlari 2-ilovaga muvofiq o‘z kuchini yo‘qotgan deb hisoblansin.
5. Mazkur Farmonning ijrosini nazorat qilish Bosh vazir o‘rinbosarlari J.A. Xodjayev va J.A. Qo‘chqorov zimmasiga yuklansin.
O‘zbekiston Respublikasi Prezidenti Sh. MIRZIYOYEV
Toshkent sh.,
2023-yil 21-noyabr,
PF-198-son
O‘zbekiston Respublikasi Prezidentining 2023-yil 21-noyabrdagi PF-198-son Farmoniga

1-ILOVA
O‘zbekiston Respublikasi Prezidentining va O‘zbekiston Respublikasi Hukumatining ayrim hujjatlariga kiritilayotgan o‘zgartirish va qo‘shimchalar
1. O‘zbekiston Respublikasi Prezidentining 2020-yil 5-maydagi “To‘qimachilik va tikuv-trikotaj sanoatini qo‘llab-quvvatlashga doir kechiktirib bo‘lmaydigan chora-tadbirlar to‘g‘risida”gi PF-5989-son Farmoni 8-bandining “b” kichik bandi quyidagi tahrirda bayon etilsin:
“b) O‘zbekiston Respublikasi bojxona chegarasi orqali paxta ip-kalavasi va trikotaj matoni olib chiqishda:
2021-yil 1-yanvardan boshlab olib chiqiladigan har bir kilogramm ip-kalava uchun 0,01 AQSh dollari, 2022-yil 1-yanvardan — 0,05 AQSh dollari, 2023-yil 1-noyabrdan — 0,01 AQSh dollari, 2025-yil 1-yanvardan — 0,2 AQSh dollari miqdorida yig‘im undiriladi;

2022-yil 1-yanvardan olib chiqiladigan har bir kilogramm trikotaj mato (bo‘yalgan trikotaj mato bundan mustasno) uchun 0,05 AQSh dollari, 2024-yil 1-yanvardan — 0,1 AQSh dollari, 2025-yil 1-yanvardan — 0,2 AQSh dollari miqdorida yig‘im undiriladi”.
2. O‘zbekiston Respublikasi Prezidentining 2020-yil 21-oktabrdagi “Eksport faoliyatini moliyaviy qo‘llab-quvvatlashni yanada kengaytirish chora-tadbirlari to‘g‘risida”gi PF-6091-son Farmonining 5-bandi quyidagi tahrirda bayon etilsin:
“5. Belgilansinki:

O‘zbekiston Respublikasi Investitsiyalar, sanoat va savdo vazirligi huzuridagi Eksportni rag‘batlantirish agentligi tomonidan tijorat banklariga eksport bilan bog‘liq savdo operatsiyalari va eksportoldi moliyalashtirish kreditlari uchun:
a) bir martalik moliyaviy resurslar 1 million AQSh dollari ekvivalentidan oshmagan miqdorda (yillik eksport hajmi 20 million AQSh dollaridan oshgan eksport qiluvchi korxonalarga 5 million AQSh dollarigacha ekvivalentda) hamda bir yilgacha muddatga ajratiladi.

Bunda berilgan kreditlarning ma’lum bir qismi belgilangan muddatlarda so‘ndirilgan taqdirda, tadbirkorlik subyektlariga kreditning so‘ndirilgan qismiga mutanosib ravishda qo‘shimcha kreditlar ajratiladi;
b) “Yangi O‘zbekiston — raqobatbardosh mahsulotlar yurti” dasturiga kiritilgan eksport qiluvchi tashkilotlarga oxirgi 12 oy mobaynida amalga oshirilgan eksport hajmidan kelib chiqqan holda 1 yil muddatgacha quyidagi miqdorlarda moliyaviy resurslar ajratiladi:
eksport hajmi 5 million AQSh dollaridan 10 million AQSh dollarigacha bo‘lganda — 2 million AQSh dollarigacha;
eksport hajmi 10 million AQSh dollaridan 15 million AQSh dollarigacha bo‘lganda — 3 million AQSh dollarigacha;

eksport hajmi 15 million AQSh dollaridan 20 million AQSh dollarigacha bo‘lganda — 4 million AQSh dollarigacha;
qandolatchilik korxonalariga eksportoldi va eksport bilan bog‘liq savdo operatsiyalarini moliyalashtirishi uchun oxirgi 12 oy mobaynida amalga oshirilgan eksport hajmidan kelib chiqqan holda 2 yil muddatgacha quyidagi miqdorlarda moliyaviy resurslar ajratiladi:
eksport hajmi 500 ming AQSh dollarigacha bo‘lganda — 1 million AQSh dollarigacha;
eksport hajmi 500 ming AQSh dollaridan 4 million AQSh dollarigacha bo‘lganda — 2 million AQSh dollarigacha;

eksport hajmi 4 million AQSh dollaridan ortiq bo‘lganda — 3 million AQSh dollarigacha;
v) eksport qiluvchilar tomonidan tovarlar ular bo‘yicha to‘lovlarni kechiktirib to‘lash sharti bilan eksport qilinganda (shu jumladan, korxonalar tomonidan qayta ishlash mahsulotlari “reeksport” bojxona rejimida olib chiqilganda), ularning aylanma mablag‘larini to‘ldirish uchun revolver kreditlarni moliyalashtirishga tijorat banklariga to‘lovlar kechiktirilgan muddatga va olib chiqilayotgan mahsulotlar qiymati miqdorida, biroq 3 million AQSh dollari ekvivalentidan ko‘p bo‘lmagan miqdorda, yillik 4 foizli stavka (shundan, 2 foizi bank marjasi) bilan moliyaviy resurslar taqdim etiladi.
Tijorat banklariga eksport bilan bog‘liq savdo operatsiyalari va eksportoldi moliyalashtirish kreditlari O‘zbekiston Respublikasi Investitsiyalar, sanoat va savdo vazirligi huzuridagi Eksportni rag‘batlantirish agentligi tomonidan ajratiladigan moliyaviy resurslar hisobidan moliyalashtirilganda, “Tadbirkorlikni rivojlantirish kompaniyasi” AJ tomonidan kompensatsiyalar taqdim etilmaydi.

Ushbu Farmonda nazarda tutilgan qo‘llab-quvvatlash chora-tadbirlari O‘zbekiston Respublikasi Prezidentining 2018-yil 29-noyabrdagi PF-5587-son Farmoni bilan tasdiqlangan ro‘yxatdagi xomashyo tovarlariga nisbatan tatbiq etilmaydi”.
3. O‘zbekiston Respublikasi Prezidentining 2022-yil 21-yanvardagi “To‘qimachilik va tikuv-trikotaj korxonalarida chuqur qayta ishlash va yuqori qo‘shilgan qiymatli tayyor mahsulotlar ishlab chiqarishni hamda ularning eksportini rag‘batlantirish chora-tadbirlari to‘g‘risida”gi PF-53-son Farmoni 2-bandi “g” kichik bandining birinchi xatboshisi quyidagi tahrirda bayon etilsin:

“g) tayyor tikuv-trikotaj mahsulotlarini, shu jumladan komissioner (ishonchli vakil) orqali realizatsiya qilishdan tushgan umumiy tushumida ushbu mahsulotlarni eksport qilish ulushi kamida 80 foizni tashkil qilgan korxonalarga yoki bo‘yalgan mato va bo‘yalgan gazlamani realizatsiya qilishdan tushgan umumiy tushumida ushbu mahsulotlarni ichki bozorda sotish ulushi kamida 50 foizni tashkil qilgan korxonalarga”.
4. O‘zbekiston Respublikasi Prezidentining 2022-yil 13-iyundagi “Maxsus iqtisodiy, kichik sanoat, yoshlar sanoat va tadbirkorlik zonalari faoliyati samaradorligini oshirishning qo‘shimcha chora-tadbirlari to‘g‘risida”gi PF-153-son Farmoni 4-bandining beshinchi xatboshisi quyidagi tahrirda bayon etilsin:

“sanoat zonalarida yer maydonlari va bino-inshootlarni elektron onlayn-auksion orqali ijaraga berishda sotib olish to‘lovlarini yigirma to‘rt oy muddatda bo‘lib-bo‘lib to‘lashga ruxsat etiladi”.
5. O‘zbekiston Respublikasi Prezidentining 2023-yil 10-yanvardagi “Paxta-to‘qimachilik klasterlari faoliyatini qo‘llab-quvvatlash, to‘qimachilik va tikuv-trikotaj sanoatini tubdan isloh qilish hamda sohaning eksport salohiyatini yanada oshirish chora-tadbirlari to‘g‘risida”gi PF-2-son Farmonida:
a) 3-bandning ikkinchi xatboshisidagi “Farmonning 2-bandi “g” va “e” kichik bandlaridagi” so‘zlaridan keyin “hamda 5-bandi to‘rtinchi va beshinchi xatboshilaridagi” so‘zlari bilan to‘ldirilsin;
b) quyidagi mazmundagi 71-band bilan to‘ldirilsin:
“71. 2026-yil 1-oktabrga qadar to‘qimachilik va tikuv-trikotaj korxonalari tomonidan O‘zbekiston Respublikasi hududiga olib kirishda bojxona bojidan ozod qilinadigan ayrim tovarlar ro‘yxati 1a-ilovaga muvofiq tasdiqlansin”;
v) quyidagi mazmundagi 1a-ilova bilan to‘ldirilsin",https://www.lex.uz/uz/docs/-6669850
25,“Yilning eng namunali mahalla yoshlar yetakchisi” tanlovini tashkil etish chora-tadbirlari to‘g‘risida,"O‘zbekiston Respublikasi Prezidentining “2022 — 2026-yillarga mo‘ljallangan Yangi O‘zbekistonning taraqqiyot strategiyasini “Insonga e’tibor va sifatli ta’lim yili”da amalga oshirishga oid davlat dasturi to‘g‘risida” 2023-yil 28-fevraldagi PF-27-son Farmoni ijrosini ta’minlash maqsadida Vazirlar Mahkamasi qaror qiladi:
1. O‘zbekiston Respublikasi Prezidentining 2023-yil 28-fevraldagi PF-27-son Farmoni bilan tasdiqlangan 2022 — 2026-yillarga mo‘ljallangan Yangi O‘zbekistonning taraqqiyot strategiyasini “Insonga e’tibor va sifatli ta’lim yili”da amalga oshirishga oid davlat dasturining 219-bandida mahallalardagi yoshlar yetakchilari o‘rtasida “Yilning eng namunali mahalla yoshlar yetakchisi” tanlovini (keyingi o‘rinlarda — tanlov) tashkil etish belgilanganligi ma’lumot uchun qabul qilinsin.
2. Quyidagilar:
“Yilning eng namunali mahalla yoshlar yetakchisi” tanlovini tashkil etish va o‘tkazish tartibi to‘g‘risidagi nizom 1-ilovaga muvofiq;
“Yilning eng namunali mahalla yoshlar yetakchisi” tanlovi tashkiliy qo‘mitasining (keyingi o‘rinlarda — Tashkiliy qo‘mita) tarkibi 2-ilovaga muvofiq;
“Yilning eng namunali mahalla yoshlar yetakchisi” tanlovining tuman (shahar) va hududiy bosqichlarini tashkil etish va o‘tkazish bo‘yicha komissiyalarning namunaviy tarkiblari (keyingi o‘rinlarda — komissiya) tegishlicha 3 va 3a-ilovalarga muvofiq tasdiqlansin.
Qoraqalpog‘iston Respublikasi, viloyatlar va Toshkent shahar yoshlar ishlari boshqarmalari ushbu qaror bilan tasdiqlangan namunaviy tarkiblarga muvofiq o‘n besh kun muddatda tanlovning tuman (shahar) va hududiy bosqichlarini tashkil etish va o‘tkazish bo‘yicha tegishli komissiyalar tarkiblarini tasdiqlasin.
3. Tashkiliy qo‘mita (Ikramov):
o‘n kun muddatda ushbu qaror bilan tasdiqlangan Nizom talablari asosida mahalla yoshlar yetakchilarini har bir yo‘nalish bo‘yicha baholash mezonlarini ishlab chiqsin va tasdiqlasin;
tanlovning respublika bosqichi g‘oliblari va sovrindorlarini taqdirlash, shu jumladan, moddiy rag‘batlantirish masalasini hal etsin;
tanlovni o‘tkazish bilan bog‘liq tadbirlarga vazirliklar va idoralar, boshqa davlat tashkilotlari vakillarini, ommaviy axborot vositalari hamda keng jamoatchilikni jalb etish, mahalladagi yoshlar yetakchilarining tanlovga bo‘lgan qiziqishini kuchaytirish, tadbirni ko‘tarinki ruhda o‘tkazish uchun zarur bo‘lgan chora-tadbirlarni amalga oshirsin.
Tashkiliy qo‘mitaga tanlovning adolatli va shaffof o‘tkazilishi, shuningdek, nomzodlarning xolisona aniqlanishi va qo‘yiladigan talablarga muvofiqligi yuzasidan javobgarlik yuklansin.
4. Belgilansinki:
tanlov har yili tuman (shahar), hududiy saralash va respublika final bosqichlarida tashkil etiladi;
tanlov mahalladagi yoshlar yetakchisi lavozimida kamida bitta mahallada olti oy davomida faoliyat yuritayotgan, amaliy ish tajribasiga ega mahalladagi yoshlar yetakchilari o‘rtasida o‘tkaziladi;
tanlovning respublika bosqichi g‘oliblari “Mahalla iftixori” ko‘krak nishoni bilan taqdirlashga tavsiya etiladi.
5. Yoshlar ishlari agentligi:
tanlovning yuqori darajada tashkil etilishi va o‘tkazilishi bo‘yicha Tashkiliy qo‘mitaning ishchi organini tashkil etsin;
tanlov g‘oliblari va sovrindorlarini taqdirlash, shu jumladan, moddiy rag‘batlantirish, shuningdek, tanlovni tashkil etish va o‘tkazish bilan bog‘liq boshqa xarajatlarni Davlat budjetidan Yoshlar ishlari agentligining Yoshlarga oid davlat siyosatini qo‘llab-quvvatlash jamg‘armasiga ajratilgan mablag‘lar hisobidan qoplanishini ta’minlasin;
tanlov g‘oliblarining o‘z xizmat vazifalarini bajarish jarayoni va erishgan yutuqlarini ommaviy axborot vositalari, Internet jahon axborot tarmog‘i orqali keng targ‘ib etsin;
6. Yoshlar siyosati va sport vazirligi Iqtisodiyot va moliya vazirligi bilan birgalikda tanlov g‘oliblari va sovrindorlarini taqdirlash, ularga to‘lanadigan moddiy rag‘batlantirish mablag‘lari, shuningdek, tanlovni tashkil etish va o‘tkazish bilan bog‘liq boshqa xarajatlar uchun zarur mablag‘larni 2024-yilgi Davlat budjeti parametrlarida Yoshlar ishlari agentligi uchun nazarda tutilgan mablag‘lar doirasida ajratilishini ta’minlasin.
7. O‘zbekiston Milliy teleradiokompaniyasi, O‘zbekiston Milliy axborot agentligi va boshqa ommaviy axborot vositalariga ushbu qarorning ijrosi bilan bog‘liq tadbirlarni keng yoritish tavsiya etilsin.
8. Yoshlar siyosati va sport vazirligi manfaatdor vazirlik va idoralar bilan birgalikda o‘zlari qabul qilgan normativ-huquqiy hujjatlarni ikki oy muddatda ushbu qarorga muvofiqlashtirsin.
9. Mazkur qarorning bajarilishini nazorat qilish O‘zbekiston Respublikasi yoshlar siyosati va sport vaziri A.I. Ikramov zimmasiga yuklansin.
O‘zbekiston Respublikasining Bosh vaziri A. ARIPOV
Toshkent sh.,
2023-yil 20-noyabr,
608-son
Vazirlar Mahkamasining 2023-yil 20-noyabrdagi 608-son qaroriga
1-ILOVA
“Yilning eng namunali mahalla yoshlar yetakchisi” tanlovini tashkil etish va o‘tkazish tartibi to‘g‘risida
NIZOM
1-bob. Umumiy qoidalar
1. Mazkur Nizom “Yilning eng namunali mahalla yoshlar yetakchisi” tanlovini (keyingi o‘rinlarda — tanlov) tashkil etish va o‘tkazish tartibini belgilaydi.
2. Tanlov mahalladagi yoshlar yetakchisi lavozimida kamida bitta mahallada olti oy davomida faoliyat yuritayotgan, amaliy ish tajribasiga ega mahalladagi yoshlar yetakchilari (keyingi o‘rinlarda — yetakchi) o‘rtasida o‘tkaziladi.
3. Tanlov quyidagi yo‘nalishlar bo‘yicha o‘tkaziladi:
““Yoshlar balansi” tizimi asosida samarali ish tashkil etgan eng namunali mahalla yetakchisi” yo‘nalishi;
““Yoshlar daftari” tizimi asosida samarali ish tashkil etgan eng namunali mahalla yetakchisi” yo‘nalishi;
“Yoshlarning bo‘sh vaqtini samarali tashkil etgan eng namunali mahalla yetakchisi” yo‘nalishi;
“Alohida e’tiborga muhtoj yoshlar bilan samarali ishlagan eng namunali mahalla yetakchisi” yo‘nalishi;
“Yoshlarning tadbirkorlik g‘oyalarini amalga oshirishda va bandligini ta’minlashda samarali ko‘maklashgan eng namunali mahalla yetakchisi” yo‘nalishi;
“Tashqi mehnat migratsiyasidan qaytgan yoshlar bilan samarali ishlagan eng namunali mahalla yetakchisi” yo‘nalishi;
“Huquqbuzarlik sodir etishga moyilligi bo‘lgan va jazoni ijro etish muassasalaridan ozod qilingan yoshlar bilan tizimli ishlagan eng namunali mahalla yetakchisi” yo‘nalishi;
“Iqtidorli va intellektual faol yoshlar bilan samarali ishlagan eng namunali mahalla yetakchisi” yo‘nalishi;
“Kasb-hunarlar tanlovini yuqori saviyada tashkil etgan eng namunali mahalla yetakchisi” yo‘nalishi;
“Yoshlarga sog‘lom turmush tarzini targ‘ib qilgan va sport musobaqalarini yuqori saviyada tashkil etgan eng namunali mahalla yetakchisi” yo‘nalishi.
“Huquqbuzarlik sodir etishga moyilligi bo‘lgan va jazoni ijro etish muassasalaridan ozod qilingan yoshlar bilan tizimli ishlagan eng namunali mahalla yetakchisi” yo‘nalishi bo‘yicha tanlovda ichki ishlar organlari tomonidan yoshlar jinoyatchiligi o‘tgan davrdagiga nisbatan joriy yilda kamaygan deb topilgan mahalla yetakchilari qatnashadi.
4. Tanlovning maqsadi quyidagilardan iborat:
yetakchilar ongi, qalbida “Vatanga va xalqqa sadoqat bilan xizmat qilish — oliy burchimiz!” g‘oyasini mustahkamlash, ularda vatanparvarlik hamda yurt taqdiriga daxldorlik tuyg‘usini kuchaytirish;
ular o‘rtasida sog‘lom raqobat muhitini shakllantirish, intellektual va professional salohiyatni oshirish hamda bu boradagi faoliyatni qo‘llab-quvvatlash, shuningdek, tashabbuskorlik va yetakchilik fazilatlarini rivojlantirish;
o‘zining shaxsiy fazilatlari bilan yoshlarga namuna bo‘layotgan yetakchilarni rag‘batlantirish;
yuksak bilimli, professional kasbiy mahoratga ega bo‘lgan iste’dodli yosh kadrlarni aniqlash va rahbarlik lavozimlariga tayinlash hamda kadrlar zaxirasini shakllantirish.
Oldingi tahrirga qarang.
5. Tanlov Yoshlar ishlari agentligi (keyingi o‘rinlarda — Agentlik) tomonidan manfaatdor vazirlik va idoralar bilan hamkorlikda tashkil etiladi.
(5-band O‘zbekiston Respublikasi Vazirlar Mahkamasining 2024-yil 8-maydagi 272-sonli qarori tahririda — Qonunchilik ma’lumotlari milliy bazasi, 10.05.2024-y., 09/24/272/0337-son)
6. Tanlov mazkur Nizomga ilovadagi sxemaga muvofiq o‘tkaziladi.
2-bob. Tanlovni tashkil etish va o‘tkazish tartibi
1-§. Tanlovni tashkil etish va o‘tkazishning umumiy talablari
7. “Yilning eng namunali mahalla yoshlar yetakchisi” tanlovining tashkiliy qo‘mitasi (keyingi o‘rinlarda — Tashkiliy qo‘mita) tanlovni o‘tkazish bilan bog‘liq chora-tadbirlarni amalga oshiradi va tanlov ishtirokchilarini baholash tartibini tasdiqlaydi.
Tanlovning:
tuman (shahar) va hududiy saralash bosqichlari — tegishlicha “Yilning eng namunali mahalla yoshlar yetakchisi” tanlovining tuman (shahar) va hududiy bosqichlarini tashkil etish va o‘tkazish bo‘yicha komissiyalar tomonidan;
respublika final bosqichi — Tashkiliy qo‘mita tomonidan o‘tkaziladi.
“Yilning eng namunali mahalla yoshlar yetakchisi” tanlovining tuman (shahar) va hududiy bosqichlarini tashkil etish va o‘tkazish bo‘yicha komissiyalar tarkibi Qoraqalpog‘iston Respublikasi, viloyatlar va Toshkent shahar yoshlar ishlari boshqarmalari tomonidan tasdiqlanadi.
8. Tashkiliy qo‘mita tomonidan har yili 5-sentabrga qadar Agentlikning rasmiy veb-sayti va ijtimoiy tarmoqlardagi sahifalarida tanlov o‘tkazilishi to‘g‘risida e’lon beriladi.
9. Tanlovda ishtirok etish uchun nomzodlar Agentlikning rasmiy veb-sayti yoki ijtimoiy tarmoqlardagi sahifalari orqali ro‘yxatdan o‘tadi.
10. Ro‘yxatdan o‘tish har yili 5-sentabrda boshlanib, 30-sentabr kuni yakunlanadi va ro‘yxatdan o‘tgan nomzodlar haqidagi barcha ma’lumotlar Tashkiliy qo‘mita tomonidan uch ish kunida Qoraqalpog‘iston Respublikasi, viloyatlar va Toshkent shahar yoshlar ishlari boshqarmalariga tanlovni tashkil etish uchun yuboriladi.
11. Tanlovda ishtirok etish uchun yetakchilarning boshqacha tarzda ro‘yxatdan o‘tishiga yoki saralash bosqichida ishtirok etmasdan keyingi bosqichda ishtirok etishiga yo‘l qo‘yilmaydi.
12. Tanlov har yili oktabr — dekabr oylarida quyidagi bosqichlarda o‘tkaziladi:
tuman (shahar) saralash bosqichi — oktabr oyida yetakchilar o‘rtasida tuman (shahar) miqyosida;
hududiy saralash bosqichi — noyabr oyida tuman (shahar) saralash bosqichida g‘olib bo‘lgan yetakchilar o‘rtasida hududiy miqyosda;
respublika final bosqichi — dekabr oyining birinchi o‘n kunligida hududiy saralash bosqichida g‘olib bo‘lgan yetakchilar o‘rtasida respublika miqyosida.
2-§. Tanlov yo‘nalishlari va baholash tartibi
13. Barcha yo‘nalishlar bo‘yicha tanlovda ishtirok etuvchilar o‘z faoliyatini amalga oshirgan ishlarini ko‘rsatib beruvchi tegishli ma’lumotlar, albom hamda davomiyligi besh daqiqadan oshmaydigan videorolik orqali namoyish etadi va izohlaydi.
Shuningdek, barcha yo‘nalishlarda ishtirok etgan yetakchilar mahallada yoshlar yetakchisi bo‘lib faoliyat boshlagandan keyin o‘z ustida ishlab, shaxsiy rivojlanishida ko‘rsatgan natijasiga (davlat mukofoti, ko‘krak nishoni, maqolalari, sport yutuqlari, tanlov va musobaqalardagi ishtiroki, tilni bilish sertifikati va boshqalar) quyidagi tartibda ustuvorlik beriladi:
hududiy darajadagi har bir yutuq uchun — 1 ball;
respublika darajasidagi har bir yutuq uchun — 2 ball;
xalqaro darajadagi har bir yutuq uchun — 3 ball.
Bunda yetakchilar erishgan yutuqlari aks etgan ma’lumotlar va hujjatlarni taqdim etadi hamda elektron (foto, video shaklida) shaklda sharhlab beradi, berilgan ma’lumot va hujjatlarning haqiqiyligi uchun ularni taqdim etgan talabgor shaxsan javobgar bo‘ladi.
14. Tanlovning tuman (shahar), hududiy saralash va respublika final bosqichlari ishtirokchilari to‘plagan ballari tegishli komissiyalar tomonidan hisoblanadi.
15. Tanlov yetakchilari o‘zaro teng huquqli bo‘lib, ushbu Nizomdan tashqari boshqa ustunlik yoki imtiyozlar belgilanishiga yo‘l qo‘yilmaydi.
16. Tanlov ommaviy axborot vositalari va keng jamoatchilik vakillari kuzatuvi ostida oshkoralik tamoyili asosida o‘tkaziladi.
3-§. Tanlovning tuman (shahar), hududiy saralash va respublika final bosqichlarini o‘tkazish tartibi
17. Tanlovning tuman (shahar), hududiy saralash va respublika final bosqichlarida yetakchilarning to‘plagan ballari qo‘shilib, har bir ishtirokchining yakuniy to‘plagan balli e’lon qilinadi.
Tanlov g‘oliblari ballar yig‘indisi yakuni bo‘yicha aniqlanadi.
18. Ikki va undan ortiq yetakchining to‘plagan yakuniy ballari teng bo‘lgan hollarda, mahallada yoshlar yetakchisi bo‘lib faoliyat boshlagandan keyin mazkur Nizomning 13-bandida ko‘rsatilgan mezonlar bo‘yicha shaxsiy rivojlanishida erishgan natijalari asosida qayta ko‘rib chiqiladi.
19. Tanlovning tuman (shahar) saralash bosqichida g‘olib bo‘lgan yetakchilar tanlovning hududiy saralash bosqichida ishtirok etishga yo‘llanmani, hududiy saralash bosqichida 1-o‘rinni egallagan yetakchilar tanlovning respublika final bosqichiga yo‘llanmani qo‘lga kiritadi.
20. “Yilning eng namunali mahalla yoshlar yetakchisi” tanlovining hududiy bosqichlarini tashkil etish va o‘tkazish bo‘yicha komissiyalar umumiy yig‘ilishi bayonnomasining qarori bilan tanlovning respublika final bosqichida ishtirok etishga yo‘llanmani qo‘lga kiritgan yetakchilarning ro‘yxati rasmiylashtiriladi hamda Tashkiliy qo‘mitaga taqdim etiladi.
21. Tanlovning respublika final bosqichining yakuniy natijalari Tashkiliy qo‘mita qarori bilan rasmiylashtiriladi, bunda g‘oliblar va sovrindorlar ro‘yxati ilova qilinadi.
3-bob. Tanlov g‘oliblari va sovrindorlarini taqdirlash
23. Barcha yo‘nalishlar bo‘yicha tanlovning tuman (shahar), hududiy saralash va respublika final bosqichlarida 1-o‘rinni egallagan yetakchilar g‘olib, 2 va 3-o‘rinni egallagan yetakchilar sovrindorlar hisoblanadi.
24. Barcha yo‘nalishlar bo‘yicha tanlovning g‘olib va sovrindorlari:
a) tuman (shahar) saralash bosqichida:
Oldingi tahrirga qarang.
1-o‘rin uchun — Yoshlar ishlari agentligining I darajali diplomi va keyingi bosqichda ishtirok etish yo‘llanmasi bilan;
(24-band “a” kichik bandining ikkinchi xatboshisi O‘zbekiston Respublikasi Vazirlar Mahkamasining 2024-yil 8-maydagi 272-sonli qarori tahririda — Qonunchilik ma’lumotlari milliy bazasi, 10.05.2024-y., 09/24/272/0337-son)
Oldingi tahrirga qarang.
2 va 3-o‘rin uchun — Yoshlar ishlari agentligining Faxriy yorlig‘i bilan;
(24-band “a” kichik bandining uchinchi xatboshisi O‘zbekiston Respublikasi Vazirlar Mahkamasining 2024-yil 8-maydagi 272-sonli qarori tahririda — Qonunchilik ma’lumotlari milliy bazasi, 10.05.2024-y., 09/24/272/0337-son)
b) hududiy saralash bosqichida:
Oldingi tahrirga qarang.
1-o‘rin uchun — Yoshlar ishlari agentligining I darajali diplomi va keyingi bosqichda ishtirok etish yo‘llanmasi bilan;
(24-band “b” kichik bandining ikkinchi xatboshisi O‘zbekiston Respublikasi Vazirlar Mahkamasining 2024-yil 8-maydagi 272-sonli qarori tahririda — Qonunchilik ma’lumotlari milliy bazasi, 10.05.2024-y., 09/24/272/0337-son)
Oldingi tahrirga qarang.
2 va 3-o‘rin uchun — Yoshlar ishlari agentligining Faxriy yorlig‘i bilan taqdirlanadi.
(24-band “b” kichik bandining uchinchi xatboshisi O‘zbekiston Respublikasi Vazirlar Mahkamasining 2024-yil 8-maydagi 272-sonli qarori tahririda — Qonunchilik ma’lumotlari milliy bazasi, 10.05.2024-y., 09/24/272/0337-son)
Tanlovning respublika final bosqichi g‘olib va sovrindorlarini taqdirlash, shu jumladan, moddiy rag‘batlantirish tartibi va miqdorlari Tashkiliy qo‘mita tomonidan belgilanadi.
25. Tanlovning respublika final bosqichi g‘oliblari quyidagi imtiyozlarga ega bo‘ladilar:
yuqori lavozimga tayinlash uchun kadrlar zaxirasiga kiritish;
rivojlangan xorijiy davlatlarning sohaga oid ta’lim tashkilotlariga malaka oshirishga yuborish;
davlat mukofotlariga tavsiya qilish.
4-bob. Shikoyatlarni ko‘rib chiqish tartibi
26. Tanlov natijalaridan norozi bo‘lgan yetakchilar natijalar e’lon qilingan kundan boshlab uch kun davomida apellyatsiya komissiyalariga apellyatsiya shikoyati berish huquqiga ega.
Apellyatsiya shikoyati besh kun ichida ko‘rib chiqiladi.
Oldingi tahrirga qarang.
27. Tanlovning tuman (shahar) va hududiy saralash bosqichi apellyatsiya komissiyalari tegishlicha mahallalarda yoshlar bilan ishlash masalalarini muvofiqlashtirish bo‘yicha mahalliy va hududiy komissiya raislari, respublika final bosqichi apellyatsiya komissiyasi — Yoshlar ishlari agentligi direktori tomonidan tashkil etiladi.
(27-band O‘zbekiston Respublikasi Vazirlar Mahkamasining 2024-yil 8-maydagi 272-sonli qarori tahririda — Qonunchilik ma’lumotlari milliy bazasi, 10.05.2024-y., 09/24/272/0337-son)
Apellyatsiya komissiyalari tarkibiga tanlov komissiyalari faoliyatida ishtirok etmagan shaxslar kiritiladi.
28. Tanlov natijalaridan norozi bo‘lgan yetakchilarning apellyatsiya shikoyatini ko‘rib chiqishda ularning o‘zi ham ishtirok etishi mumkin.
29. Apellyatsiya komissiyalari yetakchilarning apellyatsiya shikoyatini ko‘rib chiqib, natijasi bo‘yicha arizani qanoatlantirish yoki rad etish to‘g‘risida qaror qabul qiladi.
5-bob. Yakunlovchi qoidalar
30. Ushbu Nizomni qo‘llashda yuzaga keladigan nizolar qonunchilik hujjatlarida belgilangan tartibda hal etiladi.
31. Mazkur Nizom talablarining buzilishida aybdor bo‘lgan shaxslar qonunchilik hujjatlariga muvofiq javob beradilar.",https://www.lex.uz/uz/docs/-6669824
26,Aholini kichik va o‘rta biznesga keng jalb qilishning qo‘shimcha chora-tadbirlari to‘g‘risida,"Kichik va o‘rta biznesni moliyaviy qo‘llab-quvvatlash, jumladan aholida tadbirkorlik ko‘nikmalarini shakllantirish, ularning biznes tashabbuslarini moliyalashtirish va loyihalarini amalga oshirishga ko‘maklashish bo‘yicha yaxlit tizim joriy etish maqsadida:
1. Aholini kichik va o‘rta biznesga keng jalb qilishning quyidagi ustuvor yo‘nalishlari belgilansin:
aholi va tadbirkorlik subyektlarini o‘qitish orqali ularning biznes tashabbuslarini moliyaviy va konsultativ qo‘llab-quvvatlash tizimini yo‘lga qo‘yish va “oilaviy tadbirkor — mikrobiznes — kichik biznes — o‘rta biznes” zanjiri asosida ularning faoliyatini kengaytirish uchun zarur shart-sharoitlar yaratish;
davlat dasturlari doirasida kichik va o‘rta biznes loyihalarini “Biznesni rivojlantirish banki” ATB, “Tadbirkorlikni rivojlantirish kompaniyasi” AJ va boshqa hamkor tijorat banklaridan iborat yaxlit moliyaviy tizim asosida qo‘llab-quvvatlash;
tadbirkorlikka o‘qitish, kichik va o‘rta biznes loyihalarini moliyalashtirish hamda biznes jarayonlarining barcha bosqichlarida doimiy hamrohlik qilishni “Kichik biznesga ko‘maklashish markazi” MChJlar va “Tadbirkorlikni rivojlantirish kompaniyasi” AJda, shuningdek, vakolatli organlar va tijorat banklarining tadbirkorlik yo‘nalishidagi elektron platformalarida (keyingi o‘rinlarda — elektron platformalar) amalga oshirish.
2. 2024 — 2026-yillar uchun “Biznesni rivojlantirish banki” ATB va “Tadbirkorlikni rivojlantirish kompaniyasi” AJ faoliyatining asosiy maqsadli ko‘rsatkichlari etib quyidagilar belgilansin:
a) “Biznesni rivojlantirish banki” ATB bo‘yicha:
kichik tadbirkorlik subyektlariga ajratiladigan kreditlar qoldig‘ini 1,7 baravarga oshirish orqali kredit portfelidagi ulushini 28 foizdan 43 foizga yetkazish;
kichik biznes loyihalarini moliyalashtirish uchun xalqaro moliya institutlari va xorijiy hukumat moliya tashkilotlaridan jami 800 million AQSh dollarigacha miqdorda resurslar jalb qilish;
300 million AQSh dollari miqdorida obligatsiya (yevrobond)larni xalqaro kapital bozorlarida muomalaga chiqarish;
150 mingta kichik tadbirkorlik subyekti faoliyatini yo‘lga qo‘yish va kengaytirish;
b) “Tadbirkorlikni rivojlantirish kompaniyasi” AJ bo‘yicha:
kichik va o‘rta tadbirkorlik subyektlariga ko‘rsatiladigan moliyaviy xizmatlar hajmini 8 trillion so‘mdan 14 trillion so‘mga yetkazish;
150 ta o‘rta biznes korxonasiga ulush kiritish va xizmatlar ipotekasi asosida 300 ta loyihani tadbirkorlik subyektlariga sotish;
o‘rta tadbirkorlik subyektlari sonini 2,5 baravarga oshirish;
300 million AQSh dollari miqdorida obligatsiya (yevrobond)larni xalqaro kapital bozorlarida muomalaga chiqarish.
3. Quyidagilar:
Aholini kichik va o‘rta biznesga keng jalb qilish bo‘yicha respublika komissiyasi (keyingi o‘rinlarda — Respublika komissiyasi) 1-ilovaga muvofiq tarkibda;
Aholini kichik va o‘rta biznesga keng jalb qilish bo‘yicha hududiy komissiyalar 2-ilovaga muvofiq namunaviy tarkibda tashkil etilsin.
4. Respublika komissiyasi (Qo‘chqorov) 2023-yil 15-dekabrga qadar:
hududlar va davlat dasturlari yo‘nalishlari kesimida 2024-yilda 2 million aholini biznesga jalb qilishning maqsadli ko‘rsatkichlarini;
“Biznesni rivojlantirish banki” ATB va “Tadbirkorlikni rivojlantirish kompaniyasi” AJ faoliyatining asosiy maqsadli ko‘rsatkichlariga erishish bo‘yicha aniq chora-tadbirlarni (tarmoq jadvallarini) tasdiqlasin.
Iqtisodiyot va moliya vazirining birinchi o‘rinbosari I.I. Norqulov, Markaziy bank raisi o‘rinbosari A.A. Turdaliyev va o‘zlariga biriktirilgan hududlar bo‘yicha Respublika komissiyasi a’zolari zimmasiga aholini kichik va o‘rta biznesga keng jalb qilishning ustuvor yo‘nalishlarini ro‘yobga chiqarish va maqsadli ko‘rsatkichlarga erishish vazifasi yuklansin.
Respublika komissiyasi a’zolari bir oy muddatda o‘zlari biriktirilgan hududda har bir tuman va shaharga chiqqan holda, aholi va tadbirkorlik subyektlari uchun o‘quv seminarlarini tashkil qilsin.
5. Tiklanish va taraqqiyot jamg‘armasi (Vafayev) bir oy muddatda “Kichik biznesni uzluksiz qo‘llab-quvvatlash” kompleks dasturi doirasida loyihalarni moliyalashtirish uchun “Biznesni rivojlantirish banki” ATBga jami 300 million AQSh dollari miqdorida, shu jumladan:
75 million AQSh dollari “Biznesni rivojlantirish banki” ATBning ustav kapitalini oshirishga;
225 million AQSh dollari subordinar qarz sifatida 15 yil muddatga, 5 yillik imtiyozli davr bilan yillik 5 foiz stavkada mablag‘lar ajratsin.
6. Belgilansinki:
a) kichik va o‘rta tadbirkorlik subyektlariga “yagona darcha” tamoyili asosida xizmat ko‘rsatish uchun “Kichik biznesga ko‘maklashish markazi” MChJlar va “Tadbirkorlikni rivojlantirish kompaniyasi” AJning vakillari belgilangan tartibda Savdo-sanoat palatasining hududiy boshqarmalari binolariga joylashtiriladi;
b) Savdo-sanoat palatasi (Vahobov), Tadbirkorlarning huquqlarini himoya qilish bo‘yicha vakil (Qosimov), Mahallabay ishlash va tadbirkorlikni rivojlantirish agentligi (Ubaydullayev) har hafta:
mahallalarga chiqqan holda aholi va tadbirkorlik subyektlari o‘rtasida davlat dasturlarida kichik va o‘rta biznes uchun belgilangan moliyaviy imkoniyatlar to‘g‘risida targ‘ibot-tashviqot ishlarini olib boradi;
“Kichik biznesga ko‘maklashish markazi” MChJlarda namunaviy qo‘llanmalar asosida aholi va tadbirkorlik subyektlari uchun o‘quv seminarlarini o‘tkazib boradi;
salohiyatli tadbirkorlik subyektlarini aniqlab, “Kichik biznesga ko‘maklashish markazi” MChJlarga va “Tadbirkorlikni rivojlantirish kompaniyasi” AJning vakillariga ularning loyihalarini amalga oshirish bo‘yicha tavsiyalar beradi.
7. Belgilab qo‘yilsinki, davlat dasturlari doirasida ajratilayotgan kreditlardan samarali foydalanish, ularning o‘z vaqtida qaytarilishini ta’minlash maqsadida 2024-yil 1-iyuldan boshlab:
kredit ajratishning barcha bosqichlari (arizani ko‘rib chiqish, qaror qabul qilish, kafillik berish va kredit ajratish) raqamlashtirilgan holda elektron platformalarda amalga oshiriladi;
kredit ta’minotlarini nazorat qilish, garovga olingan mulklarni taqiqdan to‘liq yoki qisman chiqarish hamda almashtirish jarayonlari elektron platformalar orqali markazlashgan holda tashkil qilinadi;
axborot texnologiyalari yordamida mijozlar biznes-rejalar asosida faoliyat yuritishi, pul oqimlari va boshqa ko‘rsatkichlarini tahlil qilish orqali xatarlarni oldindan aniqlash mexanizmi amaliyotga kiritiladi;
davlat dasturlari doirasida tuman (shahar) va mahallalarga ajratiladigan kreditlar hajmi yuzaga kelgan muammoli kreditlar ulushidan kelib chiqib belgilanadi.
8. 2024-yil 1-yanvardan 2026-yil 1-yanvarga qadar davlat xaridlari maxsus axborot portalida davlat ishtirokidagi yirik korxonalar bilan kooperatsiya asosida tashkil qilingan kichik tadbirkorlik subyektlariga o‘zlari ishlab chiqargan tovarlarni (mahsulotlarni) davlat buyurtmachilariga bir moliya yili davomida jami 10 milliard so‘mgacha qiymatda to‘g‘ridan-to‘g‘ri shartnomalar asosida sotishga ruxsat berilsin.
Iqtisodiyot va moliya vazirligi bir oy muddatda mazkur bandda nazarda tutilgan shartnomalarni tuzish va ro‘yxatdan o‘tkazish uchun davlat xaridlari maxsus axborot portalida alohida sahifa tashkil etsin va uni vazirlik va idoralar ma’lumotlar bazalari bilan integratsiya qilsin.
9. Iqtisodiyot va moliya vazirligi (Norqulov):
Markaziy bank (Turdaliyev), “Biznesni rivojlantirish banki” ATB (Annaqlichev), “Tadbirkorlikni rivojlantirish kompaniyasi” AJ, Savdo-sanoat palatasi (Vahobov) va Tadbirkorlarning huquqlarini himoya qilish bo‘yicha vakil (Qosimov) bilan birgalikda bir hafta muddatda davlat dasturlarida nazarda tutilgan imkoniyatlar va ularda ishtirok etish shartlari to‘g‘risida taqdimot materiallari va videoroliklardan iborat namunaviy qo‘llanmalar tayyorlab, Respublika komissiyasi a’zolari va hududiy komissiyalarga yetkazilishi hamda elektron platformalarda joylashtirilishini ta’minlasin;
manfaatdor idoralar bilan birgalikda ikki oy muddatda qonunchilik hujjatlariga ushbu qarordan kelib chiqadigan o‘zgartirish va qo‘shimchalar to‘g‘risida Vazirlar Mahkamasiga takliflar kiritsin.
10. Mazkur qarorning ijrosini samarali tashkil qilishga mas’ul va shaxsiy javobgar etib Bosh vazir o‘rinbosari J.A. Qo‘chqorov va Markaziy bank raisi M.B. Nurmuratov belgilansin.
Qaror ijrosini muhokama qilib borish, ijro uchun mas’ul idoralar faoliyatini muvofiqlashtirish va nazorat qilish O‘zbekiston Respublikasining Bosh vaziri A.N. Aripov zimmasiga yuklansin.
O‘zbekiston Respublikasi Prezidenti Sh. MIRZIYOYEV
Toshkent sh.,
2023-yil 15-noyabr,
PQ-366-son
O‘zbekiston Respublikasi Prezidentining 2023-yil 15-noyabrdagi PQ-366-son qaroriga
1-ILOVA
Aholini kichik va o‘rta biznesga keng jalb qilish bo‘yicha respublika komissiyasi
TARKIBI
T/r

F.I.O.

Lavozimi

Biriktirilgan hudud

1.

J.A. Qo‘chqorov

—

Bosh vazir o‘rinbosari — iqtisodiyot va moliya vaziri, Respublika komissiyasi raisi

2.

I.I. Norqulov

—

iqtisodiyot va moliya vazirining birinchi o‘rinbosari, Respublika komissiyasi raisi o‘rinbosari

3.

A.A. Turdaliyev

—

Markaziy bank raisi o‘rinbosari, Respublika komissiyasi raisi o‘rinbosari

4.

S.S. Annaklichev

—

“Biznesni rivojlantirish banki” ATB boshqaruvi raisi

Qoraqalpog‘iston Respublikasi

5.

A.A. Kamalov

—

Markaziy bank raisi o‘rinbosari

Andijon viloyati

6.

O.A. Butayev

—

“Mikrokreditbank” ATB boshqaruvi raisi

Buxoro viloyati

7.

R.U. Mamatkulov

—

“Agrobank” ATB boshqaruvi raisi

Jizzax viloyati

8.

M.M. Ubaydullayev

—

Mahallabay ishlash va tadbirkorlikni rivojlantirish agentligi direktori

Qashqadaryo viloyati

9.

Ch.S. Mirzayev

—

“Turon bank” ATB boshqaruvi raisi

Navoiy viloyati

10.

Q.A. Tulyaganov

—

“Asakabank” AJ boshqaruvi raisi

Namangan viloyati

11.

A.K. Mirsoatov

—

“O‘zmilliybank” AJ boshqaruvi raisi

Samarqand viloyati

12.

D.A. Vahobov

—

Savdo-sanoat palatasi raisi

Surxondaryo viloyati

13.

D.S. Qosimov

—

Tadbirkorlarning huquqlarini himoya qilish bo‘yicha vakil

Sirdaryo viloyati

14.

Sh.X. Atabayev

—

AT “Xalq banki” boshqaruvi raisi

Toshkent viloyati

15.

A.A. Akbarjonov

—

“O‘zsanoatqurilishbank” ATB boshqaruvi raisi

Farg‘ona viloyati

16.

N.K. Musamuxamedov

—

Bojxona qo‘mitasi raisi o‘rinbosari

Xorazm viloyati

17.

Sh.D. Kudbiyev

—

Soliq qo‘mitasi raisi

Toshkent shahri

18.

T.N. Xusanov

—

Iqtisodiyot va moliya vazirligi departament direktori, Respublika komissiyasi kotibi

Izoh: Respublika komissiyasi a’zolari boshqa ishga o‘tgan taqdirda, uning tarkibiga ushbu lavozimga yangidan tayinlangan yoki tegishli vazifalarni bajarish zimmasiga yuklangan shaxslar kiritiladi.
O‘zbekiston Respublikasi Prezidentining 2023-yil 15-noyabrdagi PQ-366-son qaroriga
2-ILOVA
Aholini kichik va o‘rta biznesga keng jalb qilish bo‘yicha hududiy komissiyalarning namunaviy
TARKIBI
1.

Lavozimi bo‘yicha

—

Aholini kichik va o‘rta biznesga keng jalb qilish bo‘yicha respublika komissiyasidan biriktirilgan vakil, Hududiy komissiya raisi

2.

Lavozimi bo‘yicha

—

Qoraqalpog‘iston Respublikasi Vazirlar Kengashi Raisining, viloyatlar va Toshkent shahar hokimlarining birinchi o‘rinbosarlari, Hududiy komissiya raisi o‘rinbosari

3.

Lavozimi bo‘yicha

—

Qoraqalpog‘iston Respublikasi iqtisodiyot va moliya vaziri, viloyatlar va Toshkent shahar iqtisodiyot va moliya bosh boshqarmalari boshliqlari

4.

Lavozimi bo‘yicha

—

Qoraqalpog‘iston Respublikasi kambag‘allikni qisqartirish va bandlik vaziri, viloyatlar va Toshkent shahar kambag‘allikni qisqartirish va bandlik bosh boshqarmalari boshliqlari

5.

Lavozimi bo‘yicha

—

Markaziy bank hududiy bosh boshqarmasi boshlig‘i

6.

Lavozimi bo‘yicha

—

hududiy soliq boshqarmasi boshlig‘i

7.

Lavozimi bo‘yicha

—

Mahallabay ishlash va tadbirkorlikni rivojlantirish agentligining hududiy boshqarmasi boshlig‘i

8.

Lavozimi bo‘yicha

—

Savdo-sanoat palatasi hududiy boshqarmasi boshlig‘i

9.

Lavozimi bo‘yicha

—

Tadbirkorlarning huquqlarini himoya qilish bo‘yicha vakil devonining hududdagi bosh inspektori

10.

Lavozimi bo‘yicha

—

“Kichik biznesga ko‘maklashish markazi” MChJ rahbari

11.

Lavozimi bo‘yicha

—

“Mikrokreditbank” ATB hududiy filiali boshqaruvchisi

12.

Lavozimi bo‘yicha

—

“Agrobank” ATB hududiy filiali boshqaruvchisi

13.

Lavozimi bo‘yicha

—

AT “Xalq banki” hududiy filiali boshqaruvchisi

14.

Lavozimi bo‘yicha

—

“Hunarmand” uyushmasining hududiy boshqarmasi boshlig‘i

15.

Lavozimi bo‘yicha

—

O‘zbekiston fermer, dehqon xo‘jaliklari va tomorqa yer egalari kengashining hududiy filiali rahbari

16.

Lavozimi bo‘yicha

—

Tadbirkorlik va ishbilarmonlik muhitini rivojlantirish, eksportga ko‘maklashish va qo‘llab-quvvatlash guruhi rahbari, Hududiy komissiya kotibi",https://www.lex.uz/uz/docs/-6663044
27,Tadbirkorlik faoliyatini rivojlantirishda mikromoliya xizmatlarining o‘rni va ulushini oshirish bo‘yicha qo‘shimcha chora-tadbirlar to‘g‘risida,"Mikromoliyaviy xizmatlar ommabopligini oshirish, aholining keng qatlamlari tadbirkorlik tashabbuslarini qo‘llab-quvvatlash, hududlarda mikromoliyaviy xizmatlardan foydalanish ko‘lamini kengaytirish, mikromoliya tashkilotlari uchun qo‘shimcha moliyaviy resurslar, shu jumladan depozit jalb qilish imkoniyatini yaratish, mikromoliya tashkilotlari va tijorat banklari o‘rtasidagi “zanjir”ni mustahkamlash maqsadida:
1. Iqtisodiyot va moliya vazirligi hamda Markaziy bankning 2024 — 2026-yillarda quyidagi maqsadli ko‘rsatkichlarga erishishga qaratilgan mikromoliyaviy xizmatlar ommabopligini oshirish dasturini amalga oshirish to‘g‘risidagi taklifi ma’qullansin:
mikromoliyalash bozori hajmini kamida 5 barobarga oshirish;
mikromoliyaviy xizmatlar bilan 1 milliondan ortiq tadbirkorlik subyektlarini qamrab olish;
mikromoliya tashkilotlari resurs bazasida jismoniy shaxslardan jalb qilinadigan mablag‘lar miqdorini 2 barobarga oshirish;
mikromoliyaviy xizmatlar ko‘rsatish orqali rasmiy daromadga ega bo‘lmagan 500 mingga yaqin shaxslarni o‘zini o‘zi band qilish va biznesni rivojlantirishga ko‘maklashish.
2. Belgilansinki, 2024-yil 1-yanvardan boshlab:
mikroqarzning eng yuqori miqdori 50 mln so‘mdan 100 mln so‘mgacha oshiriladi;
nobank kredit tashkilotlari aksiyadorlik jamiyati yoki mas’uliyati cheklangan jamiyat shaklida tashkil etiladi;
mikromoliya tashkilotlariga norezidentlardan xorijiy valyutada qarz mablag‘larini jalb qilish hamda yuridik shaxslarga xorijiy valyutada moliyaviy xizmatlar ko‘rsatishga ruxsat beriladi;
jismoniy shaxs bo‘lgan ishtirokchilardan (aksiyadorlardan) ustav fondiga (ustav kapitaliga) kiritilgan hissa summasining yoki ularning egaligidagi aksiyalar nominal qiymatining ikki baravaridan oshmaydigan miqdorda qarz mablag‘larini jalb etishga ruxsat beriladi;
mikromoliya tashkilotlari tegishli litsenziya olgan holda to‘lov tashkiloti faoliyatini amalga oshirish huquqiga ega bo‘ladi;
jismoniy va yuridik shaxslar tomonidan nobank kredit tashkilotining ustav kapitalidagi ulushga egalik qilish uchun Markaziy bank dastlabki ruxsatnomasini olish talabi qonunchilikda belgilangan 10 foizlik ulushni 20 foizga oshirish orqali yumshatiladi. Bunda, olinayotgan ulush miqdori 10 foizdan 20 foizgacha bo‘lganda Markaziy bankni xabardor qilish tartibi joriy etiladi;
mikromoliya tashkilotlariga tijorat banklaridan kredit resurslari jalb etilganda yoki tadbirkorlik subyektlariga mikromoliya tashkilotlaridan mikrokredit olinganda “Tadbirkorlikni rivojlantirish kompaniyasi” AJ kafilligini berish imkoniyati yaratiladi;
tijorat banklariga mikromoliya tashkilotlariga kredit ajratishda ularning ko‘rsatilgan mikromoliyaviy xizmatlari bo‘yicha talab qilib olish huquqini garovga olish huquqi beriladi.
3. Markaziy bank, Moliya bozori ishtirokchilari milliy assotsiatsiyasi hamda Iqtisodiyot va moliya vazirligining mikromoliyaviy xizmatlar bozorini hududlarda rivojlantirish maqsadida bazaviy bank xizmatlarini ko‘rsatuvchi mikromoliya banklarini tashkil etish va mikromoliya tashkilotlarini mikromoliya banklariga transformatsiya qilish mexanizmini yaratish to‘g‘risidagi taklifiga rozilik berilsin.
4. 2024-yil 1-yanvardan boshlab tijorat banklari tomonidan oilaviy tadbirkorlikni rivojlantirish dasturlari doirasida oldin ajratilgan kreditlarning qaytarilgan qismidan:
kichik tadbirkorlik loyihalarini moliyalashtirish uchun 1 trln so‘m mablag‘larni mikromoliya tashkilotlariga joylashtirishga;
vakolatli banklar tomonidan mikromoliya xizmatlari ko‘rsatishga 2 trln so‘m mablag‘lar yo‘naltirilishiga ruxsat etilsin.
5. Iqtisodiyot va moliya vazirligi ATB “Xalq banki” bilan birgalikda 2024-yilda mikromoliya tashkilotlariga tanlov asosida (mavjud xatar va iqtisodiy ko‘rsatkichlarni inobatga olgan holda) joylashtirish uchun xalqaro moliya institutlari resurslarini jalb etsin. Bunda, mazkur resurslar kichik tadbirkorlik subyektlariga mikromoliya xizmatlari ko‘rsatish uchun yo‘naltirilishi nazarda tutilsin.
6. ATB “Mikrokreditbank” 2024-yil 1-aprelga qadar mikromoliya xizmatlari sohasiga ixtisoslashgan strategik xorijiy investorlar ishtirokida asosiy vazifalari quyidagilardan iborat bo‘lgan raqamli texnologiyalar asosida faoliyat yurituvchi yangi mikromoliya tashkilotining tashkil etilishini va yil yakuniga qadar uning ustav kapitali 30 mln AQSh dollari ekvivalentiga yetkazilishini ta’minlasin:
rasmiy daromadga ega bo‘lmagan shaxslar uchun o‘zini o‘zi band qilish va oilaviy biznesning yangi yo‘nalishlarini topishga ko‘maklashish;
qishloq xo‘jaligi sohasida norasmiy band bo‘lgan qatlamlar uchun kompleks moliyaviy xizmatlar paketini joriy qilish va ularga bepul maslahat xizmatlarini ko‘rsatish elektron portalini yaratish;
bankning mavjud infratuzilmalari orqali moliyaviy xizmatlar bo‘yicha yetarli bilimga ega bo‘lmagan aholi qatlamlari uchun moliyaviy savodxonlikni oshirish dasturlarini amalga oshirish;
yer maydonlarida ijara asosida faoliyat yuritayotgan dehqon xo‘jaliklari uchun barcha turdagi mikromoliyaviy xizmatlardan foydalanish imkoniyatlarini yaratish, shu jumladan kichik uskunalar va qishloq xo‘jaligi texnikalarini sotib olishga kreditlar ajratish.
7. ATB “Xalq banki” 2024-yil davomida mikromoliyalashtirish maqsadlari uchun xalqaro moliya institutlaridan qo‘shimcha 100 mln AQSh dollari miqdoridagi mablag‘larni jalb qilish choralarini ko‘rsin.
Tiklanish va taraqqiyot jamg‘armasi 2023-yil yakuniga qadar ATB “Xalq banki”ga likvidlikni yaxshilash uchun ajratilgan 100 mln AQSh dollari miqdoridagi depozit mablag‘larining shartlari o‘zgartirilmagan holda uni qaytarish muddatini qo‘shimcha 3 yilga uzaytirsin va ATB “Xalq banki” ushbu mablag‘larni mikromoliyalashtirish maqsadlariga yo‘naltirishi belgilansin.
8. Mikromoliya institutlari va Moliya bozori ishtirokchilari milliy assotsiatsiyasiga:
mikromoliyalash faoliyatini amalga oshiruvchi tashkilotlar tomonidan aholi va tadbirkorlik subyektlariga ko‘rsatilayotgan xizmatlar to‘g‘risida tahliliy axborot portali faoliyatini yo‘lga qo‘yish;
Qoraqalpog‘iston Respublikasi Vazirlar Kengashi, viloyatlar va Toshkent shahar hokimliklari bilan birgalikda joylarda aholi va tadbirkorlik subyektlari o‘rtasida mikromoliya tashkilotlarini hamda mikromoliya banklarini tashkil etish bo‘yicha keng targ‘ibot ishlarini olib borish;
mikromoliya banklari va mikromoliya tashkilotlari xodimlari uchun mikromoliyaviy xizmatlar ko‘rsatilishini takomillashtirish bo‘yicha seminar-treninglar tashkil etish tavsiya etilsin.
9. Markaziy bank:
a) 2024-yil 1-yanvarga qadar mikromoliya tashkilotlari tomonidan islomiy moliyalashtirishga oid xizmatlar ko‘rsatishning normativ-huquqiy bazasini ishlab chiqsin va belgilangan tartibda tasdiqlasin;
b) 2024-yil 1-aprelga qadar sohaga oid ilg‘or xorijiy tajriba asosida O‘zbekiston Respublikasining “O‘zbekiston Respublikasining Markaziy banki to‘g‘risida”gi, “Banklar va bank faoliyati to‘g‘risida”gi, “Nobank kredit tashkilotlari va mikromoliyalashtirish faoliyati to‘g‘risida”gi, “Litsenziyalash, ruxsat berish va xabardor qilish tartib-taomillari to‘g‘risida”gi, “Fuqarolarning banklardagi omonatlarini himoyalash kafolatlari to‘g‘risida”gi qonunlari va boshqa qonun hujjatlariga quyidagilarni nazarda tutuvchi o‘zgartirish va qo‘shimchalar kiritish bo‘yicha takliflarni Vazirlar Mahkamasiga kiritsin:
mikromoliya banklarining tashkiliy-huquqiy shaklini belgilashni;
mikromoliya banklari tomonidan amalga oshiriladigan moliyaviy operatsiyalarning ruxsat beriladigan turlarini va ularning eng ko‘p miqdorini belgilashni;
mikromoliya banklariga aholi va yuridik shaxslardan ruxsat etilgan miqdorda omonat (depozit) jalb qilish va ularga mikromoliyaviy xizmatlarni ko‘rsatish huquqini berishni;
xorijiy banklar bilan vakillik munosabatlarini o‘rnatishni va mijozlarning tashqi savdo operatsiyalari bo‘yicha xizmat ko‘rsatishni taqiqlashni;
mikromoliya tashkilotlarini mikromoliya banklariga va mikromoliya banklarini tijorat banklariga hamda aksincha transformatsiya qilish tartibini;
mikromoliya banklarining ustav kapitalining eng kam miqdorini 50 mlrd so‘m qilib belgilashni;
mikromoliya banklari faoliyatini nazorat qilish va tartibga solish tartibini.
10. Iqtisodiyot va moliya vazirligi Markaziy bank bilan birgalikda mikromoliyaviy xizmatlar sohasini takomillashtirish, xodimlarni o‘qitish va zamonaviy boshqaruv tizimini joriy qilish maqsadida xalqaro moliya institutlarining texnik ko‘magini jalb etsin.
11. Markaziy bank manfaatdor vazirlik va idoralar bilan birgalikda uch oy muddatda qonunchilik hujjatlariga ushbu qarordan kelib chiqadigan o‘zgartirish va qo‘shimchalar to‘g‘risida Vazirlar Mahkamasiga takliflar kiritsin.
12. Mazkur qarorning ijrosini nazorat qilish Bosh vazir o‘rinbosari J.A. Qo‘chqorov va Markaziy bank raisi M.B. Nurmuratov zimmasiga yuklansin.",https://www.lex.uz/uz/docs/-6658627
28,Yoshlar sanoat va tadbirkorlik zonalari faoliyatini tashkil etish hamda yoshlarning tadbirkorlikka oid tashabbuslarini qo‘llab-quvvatlash yuzasidan olib borilayotgan ishlar holatini o‘rganish natijalari to‘g‘risida,"O‘zbekiston Respublikasi Oliy Majlisi Senati tomonidan parlament nazorati doirasida Yoshlar sanoat va tadbirkorlik zonalari faoliyatini tashkil etish hamda yoshlarning tadbirkorlikka oid tashabbuslarini qo‘llab-quvvatlash yuzasidan Andijon, Toshkent, Farg‘ona viloyatlari hamda Toshkent shahrida olib borilayotgan ishlar holati o‘rganildi.
O‘zbekiston Respublikasi Prezidentining 2021-yil 21-apreldagi “Yoshlar sanoat va tadbirkorlik zonalari faoliyatini tashkil etish hamda yoshlarning tadbirkorlikka oid tashabbuslarini qo‘llab-quvvatlash chora-tadbirlari to‘g‘risida”gi PQ-5088-sonli qarori asosida mamlakatimizda jami 210 ta Yoshlar sanoat va tadbirkorlik zonasi (keyingi o‘rinlarda — YoSTZ) tashkil etilgan bo‘lib, 299,9 gektar yer maydonida va 5 800 kvadrat metr bino va inshootlarda 2 272 ta investitsiya loyihasi amalga oshirilgan. Ishga tushirilgan qiymati 2,1 trln so‘mlik 911 ta loyiha doirasida 21 589 ta ish o‘rni yaratilgan.
Tahlillar YoSTZ faoliyatini tashkil etish, huquqiy asoslarni mustahkamlash hamda yoshlarning tadbirkorlikka oid tashabbuslarini qo‘llab-quvvatlash borasida yechimini kutayotgan ayrim muammolar mavjudligini ko‘rsatmoqda.
O‘zbekiston Respublikasi Prezidentining 2022-yil 13-iyundagi PF-153-sonli Farmoni bilan kichik va yoshlar sanoat zonalarini boshqarish bo‘yicha yagona direksiyalar (keyingi o‘rinlarda — yagona direksiya) tashkil etilgan bo‘lib, ularga YoSTZ hududidagi yer maydonlari, bino va inshootlarni elektron onlayn-auksionga chiqarish vazifasi yuklangan. O‘zbekiston Respublikasi Vazirlar Mahkamasining 2022-yil 14-fevraldagi 71-sonli qaroriga asosan esa kichik sanoat va YoSTZdagi bo‘sh yer maydonlari tuman (shahar) qurilish bo‘limi tomonidan auksionga chiqarilishi belgilangan.
O‘zbekiston Respublikasi Vazirlar Mahkamasining 2022-yil 30-noyabrdagi 685-sonli qarori bilan tasdiqlangan Nizomda YoSTZ hududidagi yer uchastkalarini auksionga chiqarish bo‘yicha takliflar tuman (shahar) qurilish bo‘limiga yagona direksiya tomonidan kiritilishi nazarda tutilgan.
Amalda esa tuman (shahar) hokimliklari tomonidan YoSTZ hududlaridagi yer maydonlari yagona direksiya bilan kelishilmay turli shartlar asosida, jumladan, ayrim hollarda ijara huquqi, boshqa hollarda esa huquq turi ko‘rsatilmay, shuningdek, investitsiya va ijtimoiy majburiyatlar qayd qilinmay, auksion savdolariga chiqarilmoqda. Oqibatda auksion savdolari o‘tgandan keyin g‘olib tadbirkorlik subyektlari bilan yagona direksiya o‘rtasida shartnoma tuzilishida turli muammolar yuzaga kelmoqda.
YoSTZ yerlari hokimliklar zaxirasida qolmoqda va ularni yagona direksiya tomonidan auksion savdolariga chiqarish imkoniyati cheklanmoqda.
Shuningdek, YoSTZ faoliyatini muvofiqlashtirish bo‘yicha vakolatli davlat organi sifatida Investitsiyalar, sanoat va savdo vazirligi belgilangan holda YoSTZdagi bo‘sh yer maydonlari tuman (shahar) qurilish bo‘limlari tomonidan auksionga chiqarilayotgani hamda amaliyotda YoSTZ faoliyatiga yagona direksiyalar mas’ul ekanligi YoSTZ boshqaruvi samaradorligiga salbiy ta’sir etmoqda.
Amaldagi tartibga ko‘ra, yagona direksiyalar yer solig‘idan ozod etilgan. Biroq, YoSTZ yer maydonlari yagona direksiyalar balansida bo‘lmaganligi sababli ularda joylashtirilgan tadbirkorlik subyektlaridan ijara to‘lovlaridan tashqari yer solig‘i ham undirilmoqda. Mazkur holat YoSTZlarga yosh tadbirkorlarni jalb etishga salbiy ta’sir ko‘rsatmoqda.
YoSTZda loyihani amalga oshirish choralarini ko‘rmagan tadbirkorlik subyektidan yer maydoni yoki ishlab chiqarish maydonlarini qaytarib olish tartibi mavjud emasligi ham boshqaruvi samaradorligiga salbiy ta’sir ko‘rsatib turli chalkashliklar va qiyinchiliklarni keltirib chiqarmoqda.
Jumladan, Toshkent viloyati YoSTZda yosh tadbirkorlik subyektlari tomonidan 2021-yilda auksion orqali sotib olingan 10 ta, 2022-yilda esa 38 ta lot bo‘yicha shu kunga qadar investitsion majburiyatlar bajarilmagan bo‘lsa-da, ular qaytarib olinmagan va yangi loyihalarga yo‘naltirilmagan.
O‘zbekiston Respublikasi Prezidentining 2021-yil 21-apreldagi PQ-5088-sonli qarorida 2022-yil 1-yanvariga qadar jami 210 ta YoSTZ faoliyatini to‘liq yo‘lga qo‘yish belgilangan. Biroq, mazkur vazifa ijrosi yetarlicha ta’minlanmagan.
Xususan, Andijon viloyatining Oltinko‘l va Paxtaobod tumanlarida, Farg‘ona viloyatining Oltiariq tumanida YoSTZ faoliyati yo‘lga qo‘yilmagan bo‘lsa, Toshkent viloyatining Bekobod, Parkent, Toshkent, O‘rtachirchiq tumanlarida YoSTZni tashkil qilish uchun yer maydonlari ajratilmagan.
Toshkent viloyatining Bo‘stonliq va Qibray, Toshkent shahrining Mirzo Ulug‘bek, Mirobod va Shayxontohur tumanlarida bo‘sh yer maydonlari to‘liq xatlovdan o‘tkazilgandan so‘ng, Vazirlar Mahkamasi bilan kelishgan holda hokimliklar qaroriga asosan YoSTZ tashkil etish vazifasi bajarilmagan.
2021 — 2023-yillar mobaynida Toshkent viloyati YoSTZda atigi 2 ta loyiha ishga tushgan bo‘lsa, Toshkent shahri YoSTZda birorta ham loyiha amalga oshirilmagan.
Bugungi kunga qadar aksariyat YoSTZlar bosh rejalari tasdiqlanmagani hamda kadastr hujjatlari tayyorlanmagan. Xususan, Andijon viloyatida 14 ta, Toshkent viloyatida 15 ta, Toshkent shahrida 5 ta YoSTZ bosh rejasi tasdiqlanmagan.
YoSTZdagi lotlarni elektron onlayn-auksion orqali sotish ishlari ham talab darajasida tashkil qilinmagan. Jumladan, Toshkent viloyati YoSTZdagi mavjud 291 ta lotdan 107 tasi (35,1 foiz) auksion orqali sotilgan, 64 ta lot turli sabablarga ko‘ra savdoga chiqarilmagan, Toshkent shahrida 102 ta lotdan 30 tasi, ya’ni (33 foiz) sotilgan. Sergeli tumanidagi YoSTZ hududida auksion savdolariga chiqarilgan lotlar savdodan olib qo‘yilgan va bugungi kunga qadar savdoga qayta chiqarilmagan.
YoSTZni infratuzilma bilan ta’minlash uchun Davlat budjetidan hamda mahalliy budjetdan yo‘naltirilishi belgilangan mablag‘lar o‘z vaqtida ajratilmasligi YoSTZ faoliyat samaradorligiga salbiy ta’sir ko‘rsatmoqda. Xususan, respublika bo‘yicha infratuzilma obyektlari uchun 2023-yilda 123,3 mlrd so‘m mablag‘ ajratilishi belgilangan va bugungi kunga qadar 41.6 mlrd so‘m (33,8 foiz) mablag‘ moliyalashtirilgan. Xususan, respublika va mahalliy buyudjet mablag‘lari hisobidan “Hududiy elektr tarmoqlari” AJ tomonidan 21,7 mlrd so‘mlik (38,6 foiz), “O‘zsuvta’minot” AJ tomonidan 7,6 mlrd so‘mlik (30,9 foiz) ishlar amalga oshirilgan bo‘lsa, “Hududgazta’minot” AJ tomonidan o‘z mablag‘lari hisobidan YoSTZdagi 66 ta obyektdagi loyihalarga 34 mlrd so‘m ajratilishi belgilangan bo‘lib, amalda atigi 4,4 mlrd so‘mlik (12,8 foiz) ish bajarilgan.
Andijon viloyatida 2021-yilda rejalashtirilgan 28 km ichimlik suv tarmog‘i uchun 11,4 mlrd so‘m, 18,6 km oqova suv tarmog‘i uchun 26,4 mlrd so‘m, 21,8 km uzunlikdagi avtomobil yo‘li uchun 12,8 mlrd so‘m, 33,2 km elektr energiyasi tarmog‘i uchun 7,5 mlrd so‘m, 32,4 km tabiiy gaz tarmog‘i bilan ta’minlash uchun 7,5 mlrd so‘m mablag‘lar to‘liq ajratilmaganligi sababli infratuzilma obyektlaridagi qurilish-ta’mirlash ishlari yakuniga yetkazilmagan.
Farg‘ona viloyati hokimligi huzuridagi Tadbirkorlik infratuzilmasini rivojlantirish jamg‘armasi tomonidan 2022-yilda kichik sanoat zonalari hamda YoSTZ yo‘l bo‘yi infratuzilma obyektlarini tashqi muhandislik-kommunikatsiya tarmoqlari bilan ta’minlash (qurish, rekonstruksiya qilish va ta’mirlash) ishlariga umuman mablag‘ ajratilmagan.
O‘zbekiston Respublikasi Prezidentining 2022-yil 30-dekabrdagi PQ-465-sonli qarorining 19v-ilovasiga muvofiq Toshkent viloyatida 2023-yilda mahalliy budjetdan YoSTZlar infratuzilmasi uchun 3,3 mlrd so‘m yo‘naltirilishi belgilangan bo‘lib, amalda shu kunga qadar 137,2 mln so‘m (4,1 foiz) ajratilgan. Toshkent shahrining tadbirkorlik infratuzilmasini rivojlantirish jamg‘armasi hamda mahalliy budjetning orttirilgan qismidan ajratilishi belgilangan 6,2 mlrd so‘mdan atigi 120,8 mln so‘m (1,9 foiz) moliyalashtirilgan.
O‘zbekiston Respublikasi Prezidentining 2022-yil 13-iyundagi PF-153-sonli Farmonida YoSTZ hududidagi bino-inshootlarni hamda yer uchastkalarini elektron onlayn-auksion orqali sotishdan tushadigan pul mablag‘larini yagona direksiyalarga qarashli zonalarda infratuzilma yaratish, ularning bosh rejalarini ishlab chiqish va xodimlarini moddiy rag‘batlantirishga yo‘naltirish belgilangan. Biroq, Toshkent shahrida yagona direksiya hisob raqamiga 2022-2023-yillarda kelib tushgan 13 mlrd, Toshkent viloyatida esa 1,6 mlrd so‘m mablag‘lar belgilangan maqsadlarga sarflanmagan.
Normativ-huquqiy hujjatlarda YoSTZ infratuzilma obyektlari ishga tushirilishi qulay va aholiga yaqin hududlarda tashkil etilishi belgilangan bo‘lsada, ayrim viloyatlarda mazkur tartibga amal qilinmagan. Jumladan, Farg‘ona viloyati Yozyovon tumanidagi YoSTZ gaz tarmog‘idan 14 km uzoqlikda joylashgan va bu hududga gaz olib kelish qo‘shimcha mablag‘ talab etiladi.
YoSTZ infratuzilma obyektlari uchun ajratilgan mablag‘lar maqsadsiz sarflanish holatlari ham mavjudligi aniqlandi. Xususan, O‘zbekiston Respublikasi Prezidentining 2022-yil 6-iyundagi 271-sonli qarorining 4-ilovasi asosida Bo‘ka tumani Guliston MFY hududidagi YoSTZga kirish yo‘llarini ta’mirlash uchun ajratilgan 500 mln so‘m miqdoridagi mablag‘ maqsadga muvofiq sarflanmagan.
YoSTZ jozibadorligi va faoliyat samaradorligini oshirishga salbiy ta’sir ko‘rsatayotgan sabablardan biri zarur normativ-huquqiy hujjatlarning belgilangan muddatlarda qabul qilinmaganligi bilan bog‘liq. Xususan, O‘zbekiston Respublikasi Prezidentining 2022-yil 13-iyundagi PF-153-sonli Farmonida Vazirlar Mahkamasi bir oy muddatda kichik sanoat, yoshlar sanoat va tadbirkorlik zonalari hududida yer va bino-inshoot munosabatlarini tartibga solish, shu jumladan ularni xususiylashtirish masalalari bo‘yicha hukumat qarorini tasdiqlashi belgilangan. Mazkur topshiriq ijrosi ta’minlanmagani oqibatida YoSTZdagi birorta ham bino-inshoot xususiylashtirilmagan.
YoSTZ to‘g‘risidagi Nizomda Investitsiyalar, sanoat va savdo vazirligi huzuridagi Eksportni rag‘batlantirish agentligi YoSTZ hududidagi yosh tadbirkorlik subyektlari tomonidan ishlab chiqariladigan mahsulotlar va xizmatlar haqidagi ma’lumotlar bazasini yuritishi va ularga yetakchi xalqaro elektron savdo maydonlariga chiqarishda ko‘maklashishi belgilangan. Biroq, mazkur vazifasining ijrosi ta’minlanmagan.
Yoshlarga o‘z innovatsion ishlanmalarini ishlab chiqarish jarayoniga joriy etish va natijalarini tijoratlashtirish, yirik sanoat korxonalari bilan kooperatsiya aloqalarini o‘rnatish borasida amaliy yordam ko‘rsatish tizimli yo‘lga qo‘yilmagan.
Yoshlar ishlari agentligining hududiy boshqarmalari tomonidan yoshlarning tadbirkorlik g‘oyalarini amalga oshirish maqsadida loyihaoldi hujjatlarini ishlab chiqish uchun “loyihalar fabrikasi”ga yo‘naltirish, yosh tadbirkorlik subyektining eksport salohiyatini oshirish maqsadida mahalliy va xorijiy kompaniyalarni, mutaxassislarni jalb qilgan holda motivatsion biznes-seminarlar, treninglar, savdo missiyalari va biznes-forumlar tashkil etish ishlari talab darajasida emas.
YOTSZda, eng avvalo, “Yoshlar daftari”ga kiritilgan o‘g‘il-qizlar bandligini ta’minlash normativ-huquqiy hujjatlarda ustuvor vazifa sifatida belgilangan bo‘lishiga qaramay, hududlarda bu boradagi ishlar yo‘lga qo‘yilmagan.
Investitsiyalar, sanoat va savdo vazirligining Yosh tadbirkorlarni qo‘llab-quvvatlash jamg‘armasi tomonidan Toshkent viloyati va Toshkent shahridagi YoSTZga joylashtirilgan birorta ham loyihaga mablag‘ yo‘naltirilmagan.
YoSTZ faoliyatini tashkil etish hamda yoshlarning tadbirkorlikka oid tashabbuslarini qo‘llab-quvvatlash yuzasidan olib borilayotgan ishlar samaradorligini oshirish maqsadida “O‘zbekiston Respublikasi Oliy Majlisining Senati to‘g‘risida”gi O‘zbekiston Respublikasining Konstitutsiyaviy Qonunining 16-moddasiga asosan O‘zbekiston Respublikasi Oliy Majlisining Senatining Kengashi qaror qiladi:
1. O‘zbekiston Respublikasi Oliy Majlisi Senatining Yoshlar, madaniyat va sport masalalari qo‘mitasi raisi o‘rinbosari D. Tashmuhamedovaning YoSTZ faoliyatini tashkil etish hamda yoshlarning tadbirkorlikka oid tashabbuslarini qo‘llab-quvvatlash yuzasidan olib borilayotgan ishlarni o‘rganish natijalari to‘g‘risidagi axboroti ma’lumot uchun qabul qilinsin.
2. Yoshlar sanoat va tadbirkorlik zonalari faoliyatini tashkil etish hamda yoshlarning tadbirkorlikka oid tashabbuslarini qo‘llab-quvvatlash yuzasidan olib borilayotgan ishlar samaradorligini oshirish bo‘yicha “Yo‘l xaritasi” (keyingi o‘rinlarda “Yo‘l xaritasi”) ilovaga muvofiq tasdiqlansin.
3. O‘zbekiston Respublikasi Oliy Majlisi Senatining Yoshlar, madaniyat va sport masalalari qo‘mitasi “Yo‘l xaritasi”da belgilangan vazifalarning o‘z vaqtida ijro etilishini nazoratga olsin hamda har chorak yakunida uning ijrosi yuzasidan mutasaddi vazirlik, idoralar va hokimliklar bilan birga muhokamalar tashkil etilishini ta’minlasin.
4. O‘zbekiston Respublikasi Vazirlar Mahkamasi “Yo‘l xaritasi”da qayd qilingan vazifalar belgilangan muddatlarda va to‘liq bajarilishini ta’minlasin hamda amalga oshirilgan ishlar bo‘yicha Oliy Majlis Senatiga har chorak yakunida axborot taqdim etsin.
5. O‘zbekiston Respublikasi Investitsiyalar, sanoat va savdo vazirligi:
YoSTZ hududidagi yosh tadbirkorlik subyektlari tomonidan ishlab chiqariladigan mahsulotlar va xizmatlar haqidagi ma’lumotlar bazasini yuritish va ularga yetakchi xalqaro elektron savdo maydonlariga chiqarishda ko‘maklashsin;
Yosh tadbirkorlarni qo‘llab-quvvatlash jamg‘armasi mablag‘larini tegishlicha YoSTZga joylashtirilgan loyihalarga yo‘naltirsin;
tuman (shahar) hokimliklari bilan birgalikda YOTSZda eng avvalo “Yoshlar daftari”ga kiritilgan o‘g‘il-qizlar bandligini ta’minlash masalasiga ustuvor vazifa sifatida e’tibor qaratsin.
6. O‘zbekiston Respublikasi Yoshlar siyosati va sport vazirligi yoshlarning tadbirkorlik g‘oyalarini amalga oshirish maqsadida loyihaoldi hujjatlarini ishlab chiqish uchun “loyihalar fabrikasi”ga yo‘naltirish, yosh tadbirkorlik subyektining eksport salohiyatini oshirish maqsadida har oyda mahalliy va xorijiy kompaniyalarni, mutaxassislarni jalb qilgan holda motivatsion biznes-seminarlar, treninglar, savdo missiyalari va biznes-forumlar tashkil etish ishlarini tizimli yo‘lga qo‘yish choralarini ko‘rsin.
7. O‘zbekiston Respublikasi Oliy ta’lim, fan va innovatsiyalar vazirligi yoshlarga o‘z innovatsion ishlanmalarini ishlab chiqarish jarayoniga joriy etish va natijalarini tijoratlashtirish, yirik sanoat korxonalari bilan kooperatsiya aloqalarini o‘rnatish borasida amaliy yordam ko‘rsatishni tizimli yo‘lga qo‘ysin.
8. Qoraqalpog‘iston Respublikasining Jo‘qorg‘i Kengesi, xalq deputatlari viloyatlar va Toshkent shahar Kengashlariga:
Yoshlar sanoat va tadbirkorlik zonalari faoliyatini tashkil etish hamda yoshlarning tadbirkorlikka oid tashabbuslarini qo‘llab-quvvatlash yuzasidan olib borilayotgan ishlar samaradorligi ustidan nazoratni amalga oshirish;
har chorakda Yoshlar sanoat va tadbirkorlik zonalari faoliyatini rivojlantirish bo‘yicha ko‘rilayotgan choralar, qonunchilikda belgilangan vazifalar ijrosini muhokama qilib, mutasaddi rahbarlar axborotlarini eshitish tavsiya etilsin.
9. Mazkur Qarorning ijrosini nazorat qilish O‘zbekiston Respublikasi Oliy Majlisi Senati Raisining birinchi o‘rinbosari S. Safoyev zimmasiga yuklansin.",https://www.lex.uz/uz/docs/-6636958
29,“O‘zbekiston — 2030” strategiyasini 2023-yilda sifatli va o‘z vaqtida amalga oshirish chora-tadbirlari to‘g‘risida,"O‘zbekiston Respublikasi Prezidentining 2023-yil 11-sentabrdagi “O‘zbekiston — 2030” strategiyasi to‘g‘risida”gi PF-158-son Farmoniga muvofiq, shuningdek, “O‘zbekiston — 2030” strategiyasining “Insonga e’tibor va sifatli ta’lim yili”da sifatli va o‘z vaqtida amalga oshirilishini ta’minlash maqsadida:
1. “O‘zbekiston — 2030” strategiyasida quyidagi ustuvor yo‘nalishlar belgilanganligi ma’lumot uchun qabul qilinsin:
har bir insonga o‘z salohiyatini ro‘yobga chiqarish uchun munosib sharoitlar yaratish;
barqaror iqtisodiy o‘sish orqali aholi farovonligini ta’minlash;
suv resurslarini tejash va atrof-muhitni muhofaza qilish;
qonun ustuvorligini ta’minlash, xalq xizmatidagi davlat boshqaruvini tashkil etish;
“xavfsiz va tinchliksevar davlat” tamoyiliga asoslangan siyosatni izchil davom ettirish.
2. “O‘zbekiston — 2030” strategiyasining har bir insonga o‘z salohiyatini ro‘yobga chiqarish uchun munosib sharoitlar yaratish yo‘nalishi doirasida:
a) 2024-yil 1-yanvardan boshlab:
davlat maktabgacha ta’lim tashkilotlari tarbiyalanuvchilariga oqsil, vitamin va minerallar bilan boyitilgan sut, yod bilan to‘yintirilgan non mahsulotlari berilishi yo‘lga qo‘yilsin;
Xorazm viloyatining Qo‘shko‘pir va Xonqa tumanlarida eksperiment tariqasida, barcha boshlang‘ich sinf o‘quvchilari ta’lim planshetlari bilan ta’minlansin, kelgusida mazkur tajriba respublikaning barcha hududlarida bosqichma-bosqich joriy etilsin;
banklarning nodavlat umumiy o‘rta ta’lim tashkilotlari faoliyatini yo‘lga qo‘yish uchun milliy valyutada ajratiladigan, qiymati 20 milliard so‘mgacha bo‘lgan kreditlar bo‘yicha, foiz stavkasining Markaziy bank asosiy stavkasidan oshadigan, lekin uning 1,5 baravaridan ko‘p bo‘lmagan qismini qoplash uchun Davlat budjeti hisobidan kompensatsiya taqdim etish amaliyoti yo‘lga qo‘yilsin;
b) 2023/2024 o‘quv yilidan boshlab umumiy o‘rta ta’lim muassasalarining kasb-hunar egasi bo‘lish istagidagi 10-sinf o‘quvchilari uchun tegishli hududlarda talab yuqori bo‘lgan kasb-hunarlarga o‘rgatish kurslari joriy etilsin.
Bunda, dastlabki bosqichda ushbu tartib zarur kadrlar salohiyati va moddiy-texnika bazasiga ega bo‘lgan hamda Maktabgacha va maktab ta’limi vazirligi tomonidan belgilangan umumiy o‘rta ta’lim muassasalarida joriy etilsin;
v) 2023/2024 o‘quv yilidan boshlab Prezident maktablari va ixtisoslashtirilgan maktablar umumiy o‘rta ta’lim muassasalari uchun “tayanch maktab” etib belgilansin.
Bunda, umumiy o‘rta ta’lim muassasalari o‘qituvchilari “tayanch maktablar” tomonidan yangi ta’lim dasturlari, dars o‘tishning ilg‘or metodikalari va o‘quvchi bilimini baholashning zamonaviy usullariga o‘rgatiladi.
3. Belgilansinki, 2024-yil 1-yanvardan boshlab:
Oldingi tahrirga qarang.
onkogematologik kasalliklarga chalingan bolalar uchun Bolalar milliy tibbiyot markazida gemotopoetik suyak ko‘migi o‘zak hujayralari transplantatsiyasi amaliyoti joriy etiladi;
(3-bandning ikkinchi xatboshisi O‘zbekiston Respublikasi Prezidentining 2024-yil 21-maydagi PQ-183-sonli qarori tahririda — Qonunchilik ma’lumotlari milliy bazasi, 23.05.2024-y., 07/24/183/0362-son)
virusli gepatitning “S” turi bilan kasallangan bemorlarni hamda gemotopoetik suyak ko‘migi o‘zak hujayralari transplantatsiyasi muolajasiga muhtoj onkologik kasalliklarga chalingan bolalarni to‘liq Davlat budjeti mablag‘lari hisobidan davolash yo‘lga qo‘yiladi.
4. Shunday tartib o‘rnatilsinki, unga muvofiq:
a) 2023-yil 1-oktabrdan boshlab og‘ir hayotiy vaziyatga tushgan yoki tushish xavfi yuqori bo‘lgan har bir oila bo‘yicha alohida “ijtimoiy xizmat ishi”ni yuritish tartibi amaliyotga joriy etiladi. Bunda, ushbu oilalarda sharoitni yaxshilash, ularga davolash, dori vositalari bilan ta’minlash, farzandlarini maktabgacha va maktab ta’limi tashkilotlariga joylashtirish, moddiy yordam berish kabi ijtimoiy xizmatlar ko‘rsatish nazarda tutiladi;
b) 2024-yil 1-yanvardan boshlab:
Toshkent shahrining tibbiyot muassasalarida davlat tomonidan kafolatlangan bepul tibbiy xizmatlar hajmi va dori vositalari ro‘yxatini amaliyotga kiritishni nazarda tutuvchi davlat tibbiy sug‘urtasi mexanizmlari bosqichma-bosqich joriy etiladi;
nogironligi bo‘lgan shaxslarni protez-ortopediya buyumlari, reabilitatsiya hamda dori vositalari bilan ta’minlash ishlari “vaucher” tizimi asosida bosqichma-bosqich tashkil etiladi. Bunda, nogironligi bo‘lgan shaxslarga tovar va xizmatlarni o‘zlari tanlagan yetkazib beruvchidan xarid qilish imkoniyati yaratiladi va ularning xarajatlari Davlat budjeti mablag‘lari hisobidan qoplab beriladi.
5. Xotin-qizlarning ijtimoiy faolligini oshirish, ularga o‘z salohiyatini to‘laqonli ro‘yobga chiqarishi uchun qo‘shimcha shart-sharoitlarni yaratish maqsadida 2024-yil 1-yanvardan boshlab og‘ir ijtimoiy ahvolga tushib qolgan xotin-qizlarni qayta kasbga tayyorlash xarajatlarini davlat tomonidan qoplab berish tartibi joriy etilsin.
6. “O‘zbekiston — 2030” strategiyasining har bir insonga o‘z salohiyatini ro‘yobga chiqarish uchun munosib sharoitlar yaratish yo‘nalishi bo‘yicha:
2023-yilga mo‘ljallangan amaliy tadbirlar rejasi 1-ilovaga muvofiq;
2023-2024-yillarga mo‘ljallangan maqsadli ko‘rsatkichlar 1a-ilovaga muvofiq;
2023-yilda ishlab chiqiladigan normativ-huquqiy hujjatlar loyihalari ro‘yxati 1b-ilovaga muvofiq tasdiqlansin.
7. “O‘zbekiston — 2030” strategiyasining barqaror iqtisodiy o‘sish orqali aholi farovonligini ta’minlash yo‘nalishi doirasida:
a) 2023-yil 1-oktabrdan boshlab tadbirkorlik subyektlariga miqdori 10 million so‘mdan yuqori bo‘lgan soliqqa oid huquqbuzarliklar uchun, agar tadbirkorlik subyekti huquqbuzarlikni inkor etsa, moliyaviy sanksiyalarni faqatgina sud tartibida qo‘llash amaliyoti yo‘lga qo‘yilsin;
b) 2024-yil 1-yanvardan boshlab:
qishloq xo‘jaligi mahsulotlarini yetishtiruvchilarga hosilni sug‘urtalashda sug‘urta mukofotining 50 foizi miqdorida subsidiya berish tartibi joriy etilsin;
“Izlanish va rivojlanish” (R&D) markazlari uchun ular tashkil etilgan kundan boshlab 3 yil muddatga mol-mulk solig‘i va yer solig‘i bo‘yicha hisoblangan summa miqdorining 1 foizini to‘lash, ularning xodimlari uchun ijtimoiy soliq stavkasini 1 foiz miqdorida hisoblash tartibi joriy etilsin;
davlat ulushi 50 foizdan yuqori bo‘lgan tashkilotlar tomonidan har yili amalga oshiriladigan investitsiya loyihalari qiymatining kamida 5 foizini obligatsiyalar chiqarish orqali moliyalashtirish tartibi joriy etilsin.
8. 2024-yil 1-yanvardan boshlab jismoniy va yuridik shaxslarga qo‘shilgan qiymat solig‘ini to‘liq qaytarib berish tizimi quyidagilar hisobidan kengaytirilsin:
xorijiy turistlarga — O‘zbekiston xalqaro aeroportlarida O‘zbekiston hududida sotib olingan va “Tax free” tizimi bo‘yicha rasmiylashtirilgan mahsulotlar uchun;
tur-operatorlarga — xorijiy kontragentlar bilan shartnomalar doirasida ko‘rsatilgan eksport xizmatlari uchun.
9. Iqtisodiyot va moliya vazirligining quyidagilarni nazarda tutuvchi takliflari ma’qullansin:
O‘zbekistonda davlat-xususiy sheriklik loyihalarini ishlab chiqish jamg‘armasini tashkil etish va uning asosiy vazifalari sifatida energetika, kommunal xo‘jalik, transport, ekologiya, sog‘liqni saqlash, ta’lim va boshqa ustuvor sohalarda davlat-xususiy sheriklik loyihalari hujjatlarini sifatli ishlab chiqishni belgilash;
davlat-xususiy sheriklik loyihalaridan kelib chiquvchi davlatning to‘g‘ridan-to‘g‘ri va shartli majburiyatlarini monitoring qilish, boshqarish va tartibga solish tizimini amaliyotga tatbiq etish;
Davlat budjeti loyihasini shakllantirish va ijrosi bo‘yicha hisobotlarda budjet xarajatlarining barqaror rivojlanish milliy maqsadlariga muvofiqligi va iqlim o‘zgarishiga ta’sirini ko‘rsatib borish (markirovkalash) mexanizmlarini joriy etish.
Iqtisodiyot va moliya vazirligi (J. Qo‘chqorov):
a) ikki hafta muddatda:
xalqaro moliya institutlarini jalb qilgan holda O‘zbekistonda davlat-xususiy sheriklik loyihalarini ishlab chiqish jamg‘armasi faoliyatini samarali tashkil etish bo‘yicha O‘zbekiston Respublikasi Prezidenti qarori loyihasi;
davlat-xususiy sheriklik loyihalaridan yuzaga kelishi mumkin bo‘lgan davlatning majburiyatlarini boshqarish va tartibga solish mexanizmlarini belgilovchi Hukumat qarori loyihasi;
Oldingi tahrirga qarang.
b) 2024-yil 1-fevralga qadar Davlat budjeti xarajatlarining barqaror rivojlanish milliy maqsadlariga muvofiqligi va iqlim o‘zgarishiga ta’sirini ko‘rsatib borish (markirovkalash) mexanizmlarini joriy etish bo‘yicha Hukumat qarori loyihasi kiritilishini ta’minlasin.
(9-bandning “b” kichik bandi O‘zbekiston Respublikasi Prezidentining 2023-yil 12-dekabrdagi PF-205-sonli Farmoni tahririda — Qonunchilik ma’lumotlari milliy bazasi, 14.12.2023-y., 06/23/205/0934-son)
10. “O‘zbekiston — 2030” strategiyasining barqaror iqtisodiy o‘sish orqali aholi farovonligini ta’minlash yo‘nalishi bo‘yicha:
2023-yilga mo‘ljallangan amaliy tadbirlar rejasi 2-ilovaga muvofiq;
2023-2024-yillarga mo‘ljallangan maqsadli ko‘rsatkichlar 2a-ilovaga muvofiq;
2023-yilda ishlab chiqiladigan normativ-huquqiy hujjatlar loyihalari ro‘yxati 2b-ilovaga muvofiq tasdiqlansin.
11. “O‘zbekiston — 2030” strategiyasining suv resurslarini tejash va atrof-muhitni muhofaza qilish yo‘nalishi doirasida:
a) 2023-yil 1-noyabrdan boshlab:
ijobiy ekologik ekspertiza xulosasini olmagan obyektlarga nisbatan moliyalashtirish, kreditlash va boshqa moliya operatsiyalarini to‘xtatib turish mexanizmi joriy etilsin;
ekologik huquqbuzarlik sodir etganlarga nisbatan zararni qoplash bilan bir qatorda, zarar yetkazilgan tabiat obyektini tiklash va uning muayyan muddat davomida muhofaza qilinishini ta’minlash majburiyati yuklansin;
b) suv resurslarini muhofaza qilish va ulardan oqilona foydalanish maqsadida 2024-yil 1-yanvardan boshlab:
respublikaning uzoq muddatli suv balansi prognozini yuritish, shu jumladan uni har yili yangilash va suv resurslarini tejash dasturlarini qabul qilish amaliyoti yo‘lga qo‘yilsin;
Qoraqalpog‘iston Respublikasi va Xorazm viloyatining, keyinchalik esa, bosqichma-bosqich respublikaning barcha hududlarining qishloq xo‘jaligi mahsulotlari yetishtiruvchilariga suvni tejaydigan texnologiyalarni joriy qilish uchun kreditlar 10 foiz stavkada (foiz stavkalarini subsidiyalash hisobiga) ajratilishi ta’minlansin;
v) atmosferaga zararli tashlanmalar hajmini kamaytirish maqsadida xalqaro “karbon market” tizimi doirasida qishloq xo‘jaligi mahsulotlari yetishtiruvchilar tomonidan barpo etiladigan yashil maydonlarni tashkil qilish xarajatlarini qisman jalb qilingan grant mablag‘lari hisobidan kompensatsiya qilish amaliyoti yo‘lga qo‘yilsin.
Bunda, barpo etilgan yashil maydonlar (yaylovlarni ozuqabop ekinlar bilan, qishloq xo‘jaligi yerlarini daraxtlar bilan qoplash) bo‘yicha kompensatsiyalar issiqxona gazlarini zararsizlantirish darajasiga mutanosib ravishda ajratiladi.
12. “O‘zbekiston — 2030” strategiyasining suv resurslarini tejash va atrof-muhitni muhofaza qilish yo‘nalishi bo‘yicha:
2023-yilga mo‘ljallangan amaliy tadbirlar rejasi 3-ilovaga muvofiq;
2023-2024-yillarga mo‘ljallangan maqsadli ko‘rsatkichlar 3a-ilovaga muvofiq;
2023-yilda ishlab chiqiladigan normativ-huquqiy hujjatlar loyihalari ro‘yxati 3b-ilovaga muvofiq tasdiqlansin.
13. “O‘zbekiston — 2030” strategiyasining qonun ustuvorligini ta’minlash, xalq xizmatidagi davlat boshqaruvini tashkil etish yo‘nalishi doirasida:
a) davlat xizmatlarini ko‘rsatishda aholiga yanada qulayliklar yaratish va ortiqcha sansalorliklarga barham berish maqsadida:
2024-yil 1-yanvardan boshlab aholiga yo‘l harakati xavfsizligi sohasida davlat xizmatlarini ko‘rsatishda, shu jumladan avtomototransport vositalarini davlat ro‘yxatidan o‘tkazishda avtomototransport vositasining oldi-sotdi shartnomalari va boshqa notarial tasdiqlangan bitimlarni “Notarius” avtomatlashtirilgan axborot tizimidan olish amaliyoti yo‘lga qo‘yilsin va ariza beruvchilardan mazkur hujjatlarni talab qilish taqiqlansin;
2024-yil 1-martdan boshlab notarial idoraga kelmasdan, shu jumladan chet eldan turib mol-mulkdan foydalanish bilan bog‘liq bitimlarni (mulk huquqini boshqa shaxsga o‘tkazishdan tashqari) elektron raqamli imzodan foydalanib, videokonferensaloqa orqali rasmiylashtirish tartibi yo‘lga qo‘yilsin;
b) 2024-yil 1-yanvardan boshlab bosqichma-bosqich barcha shahar va tumanlarda “Mahalla budjeti” tizimi joriy etilsin.
Bunda, tuman va shahar budjetlariga tushadigan soliq tushumlarining bir qismi mahallalarning ijtimoiy-iktisodiy muammolarini hal qilish jamg‘armalariga yo‘naltirilishi belgilansin;
v) tashabbusli budjet amaliyotini va mahallalarning moliyaviy mustaqilligini yanada kengaytirish maqsadida 2024-yilda jamoatchilik fikri asosida shakllantiriladigan loyihalarni moliyalashtirish uchun Davlat budjetidan 10 trillion so‘m, shundan “Obod qishloq” va “Obod mahalla” dasturlari uchun kamida 4 trillion so‘m yo‘naltirilsin;
g) 2024-yil yakuniga qadar qonunda belgilangan asoslarda tezkor-qidiruv va tergov harakatlariga sanksiya berish masalasini alohida sudyalar — tergov sudyalari tomonidan ko‘rib chiqish tartibi joriy etilsin;
d) tadbirkorlik sohasida javobgarlikni yanada liberallashtirish maqsadida 2024-yil 1-yanvardan boshlab:
birinchi marta jinoyat sodir etgan shaxsni, agar u sud maslahatxonaga kirguniga qadar soliqlar va yig‘imlar, shu jumladan penyalar va boshqa moliyaviy sanksiyalar tarzida davlatga yetkazilgan zararning o‘rnini to‘liq qoplasa, javobgarlikdan ozod qilish;
tadbirkorlik subyektlariga nisbatan qo‘zg‘atilgan har bir jinoyat ishi bo‘yicha tergov hamda sud jarayonida tegishli mansabdor shaxs jinoyat ishi materiallarini ish yurituviga qabul qilgan vaqtdan boshlab tadbirkorni himoya qilishga Biznes-ombudsman, Savdo-sanoat palatasi, shuningdek, tadbirkorlik subyekti a’zo hisoblangan boshqa tashkilotni jamoat himoyachisi sifatida jalb etishi (xabar qilish) tartibi joriy etilsin;
e) 2024-yil 1-yanvardan boshlab aholi punktlarida barcha yangi qurilayotgan ikki va undan ortiq polosali avtomobil yo‘llarida piyodalar o‘tish yo‘laklarini svetoforlar bilan to‘liq jihozlash majburiy etib belgilansin.
14. “O‘zbekiston — 2030” strategiyasining qonun ustuvorligini ta’minlash, xalq xizmatidagi davlat boshqaruvini tashkil etish yo‘nalishi bo‘yicha:
2023-yilga mo‘ljallangan amaliy tadbirlar rejasi 4-ilovaga muvofiq;
2023-2024-yillarga mo‘ljallangan maqsadli ko‘rsatkichlar 4a-ilovaga muvofiq;
2023-yilda ishlab chiqiladigan normativ-huquqiy hujjatlar loyihalari ro‘yxati 4b-ilovaga muvofiq tasdiqlansin.
15. “O‘zbekiston — 2030” strategiyasining “xavfsiz va tinchliksevar davlat” tamoyiliga asoslangan siyosatini izchil davom ettirish yo‘nalishi doirasida Investitsiyalar, sanoat va savdo vazirligi Tashqi ishlar vazirligi bilan birgalikda joriy yilning noyabr oyida Toshkent shahrida Iqtisodiy hamkorlik tashkilotining uchrashuvi yuqori saviyada o‘tkazilishini ta’minlasin.
16. “O‘zbekiston — 2030” strategiyasining “xavfsiz va tinchliksevar davlat” tamoyiliga asoslangan siyosatni izchil davom ettirish yo‘nalishi bo‘yicha:
2023-yilga mo‘ljallangan amaliy tadbirlar rejasi 5-ilovaga muvofiq;
2023-2024-yillarga mo‘ljallangan maqsadli ko‘rsatkichlar 5a-ilovaga muvofiq;
2023-yilda ishlab chiqiladigan normativ-huquqiy hujjatlar loyihalari ro‘yxati 5b-ilovaga muvofiq tasdiqlansin.
17. Axborot va ommaviy kommunikatsiyalar agentligi (A. Xodjayev), O‘zbekiston Milliy teleradiokompaniyasi (A. Xadjayev) va O‘zbekiston Milliy axborot agentligi (A. Ko‘chimov) ommaviy axborot vositalari bilan birgalikda muntazam ravishda:
“O‘zbekiston — 2030” strategiyasini 2023-yilda amalga oshirish natijalarining ommaviy axborot vositalarida, shu jumladan Internet jahon axborot tarmog‘ida va ijtimoiy tarmoqlarda keng sharhlab borilishini hamda uning mazmun-mohiyati jamoatchilikka tushuntirilishini;
“O‘zbekiston — 2030” strategiyasi doirasida amalga oshirilayotgan barcha tadbirlarning ijrosi va natijalari to‘g‘risidagi xolis va to‘liq ma’lumot aholiga tezlik bilan yetkazilishini ta’minlasin.
18. Mazkur qaror ijrosini samarali tashkil qilishga mas’ul va shaxsiy javobgar etib vazirlik va idoralar rahbarlari, Qoraqalpog‘iston Respublikasi Vazirlar Kengashi Raisi, viloyatlar va Toshkent shahar hokimlari belgilansin.
Qaror ijrosini muntazam ravishda muhokama qilib borish, ijro uchun mas’ul tashkilotlar faoliyatini muvofiqlashtirish va nazorat qilish “O‘zbekiston — 2030” strategiyasini amalga oshirish bo‘yicha Respublika komissiyasi zimmasiga yuklansin.
",https://www.lex.uz/uz/docs/-6600390
30,O‘zbekiston Respublikasi Prezidentining tadbirkorlar bilan 2023-yildagi ochiq muloqotida belgilangan vazifalarni amalga oshirish chora-tadbirlari to‘g‘risida,"O‘tgan ikki yilda o‘tkazilgan O‘zbekiston Respublikasi Prezidentining tadbirkorlar bilan ochiq muloqotlari natijasida tadbirkorlik sohasida ko‘plab tizimli muammolar hal etildi, shu jumladan biznes yuritishni soddalashtirish, soliq yukini kamaytirish, yangi loyihalarni amalga oshirish uchun qulay moliyalashtirish tizimi va infratuzilma yaratish hamda mulk huquqini ta’minlash bo‘yicha izchil ishlar amalga oshirildi.
Tadbirkorlik subyektlarini mikro, kichik, o‘rta va yirik toifalarga, tuman va shaharlarni 5 ta toifaga ajratish orqali tadbirkorlikni manzilli qo‘llab-quvvatlash tizimi yo‘lga qo‘yildi.
Joriy yilning 18-avgust kuni o‘tkazilgan O‘zbekiston Respublikasi Prezidentining tadbirkorlar bilan ochiq muloqoti doirasida tadbirkorlardan kelib tushgan qariyb 6 mingta murojaatda ko‘tarilgan tizimli muammolarning yechimiga qaratilgan taklif va tashabbuslarni amalga oshirish hamda ochiq muloqotda belgilangan ustuvor vazifalarni bajarish maqsadida:
1. Quyidagi yo‘nalishlarni o‘z ichiga olgan O‘zbekiston Respublikasi Prezidentining tadbirkorlar bilan 2023-yildagi ochiq muloqotida belgilangan vazifalarni amalga oshirish bo‘yicha “yo‘l xaritasi” (keyingi o‘rinlarda — “Yo‘l xaritasi”) 1-ilovaga muvofiq tasdiqlansin:
kichik biznesga yangi imkoniyatlar yaratish;
o‘rta biznesni barqaror iqtisodiy o‘sish garoviga aylantirish;
yangi bozorlarga sifatli va raqobatbardosh mahsulot bilan kirish;
yuqori daromadli korxonalarni ko‘paytirish;

sodda soliq ma’muriyatchiligi va byurokratiyadan xoli qulay muhit yaratish.
2. “Qishloq qurilish bank” aksiyadorlik tijorat banki negizida “Biznesni rivojlantirish banki” aksiyadorlik tijorat banki (keyingi o‘rinlarda — Biznesni rivojlantirish banki) tashkil etilsin va uning faoliyati ustuvor ravishda kichik biznes subyektlarining loyihalarini moliyalashtirish va ularga kompleks xizmatlar ko‘rsatishga yo‘naltirilsin.
3. Biznesni rivojlantirish banki huzurida quyidagilar tashkil etilsin:
xalqaro moliya institutlarining mablag‘lari va xususiy investitsiyalarni jalb qilish orqali istiqbolli kichik biznes loyihalarini amalga oshiradigan “Kichik biznesni rivojlantirish jamg‘armasi” mas’uliyati cheklangan jamiyati;
kichik tadbirkorlik subyektlariga biznes loyihalarini ishlab chiqish, moliyalashtirish va ishga tushirishga ko‘maklashish, ularga konsalting xizmatlarini ko‘rsatishga mas’ul bo‘lgan Qoraqalpog‘iston Respublikasi, viloyatlar va Toshkent shahrida 14 ta kichik biznesga ko‘maklashish markazlari.
4. Belgilansinki, oilaviy tadbirkorlik dasturlari doirasida o‘z faoliyatini yo‘lga qo‘ygan tadbirkorlik subyektlari loyihalarini kengaytirish va yangi kichik biznes loyihalarini ishga tushirish maqsadida:
Biznesni rivojlantirish banki tomonidan vakolatli banklar bilan birgalikda kichik biznes loyihalari uchun qulay shartlarda 7 yilgacha bo‘lgan muddatlarda kreditlar ajratiladi;
ijobiy kredit va soliq tarixiga ega hamda kichik biznesga ko‘maklashish markazlari yordamida loyihalarini amalga oshirayotgan tadbirkorlik subyektlarining faoliyatini kengaytirish uchun kreditlar ajratishda ularga garov talabi 50 foizga kamaytiriladi.
5. Investitsiyalar, sanoat va savdo vazirligi hamda Savdo-sanoat palatasining sanoat sohalarida “140 ta ilg‘or sanoat korxonasi” dasturini amalga oshirish to‘g‘risidagi taklifi ma’qullansin.
6. Shunday tartib o‘rnatilsinki, unga muvofiq Sanoatni rivojlantirish jamg‘armasi hisobidan:
a) “140 ta ilg‘or sanoat korxonasi” dasturiga kiritilgan tadbirkorlik subyektlarining loyihalarini moliyalashtirish uchun xorijiy valyutada yillik 4 foiz, milliy valyutada yillik 10 foiz stavkada 10 yil muddatgacha kredit mablag‘lari ajratiladi;
b) yangi turdagi yuqori texnologik mahsulotlar ishlab chiqarish va mavjud quvvatlarni kengaytirishga qaratilgan sanoat loyihalariga:
xorijiy valyutada yillik 5 foiz, milliy valyutada yillik 10 foiz stavkada 10 yilgacha muddatga kredit mablag‘lari;
xorijiy valyutada yillik 4 foiz, milliy valyutada yillik 10 foiz stavkada 1 yilgacha muddatga aylanma mablag‘larni to‘ldirish uchun kredit mablag‘lari ajratiladi.
7. Investitsiyalar, sanoat va savdo vazirligi ikki oy muddatda “140 ta ilg‘or sanoat korxonasi” dasturini amalga oshirish jarayonlarini raqamlashtirishni nazarda tutuvchi, shu jumladan ushbu dasturga kiritilgan sanoat loyihalarini tadbirkorlik subyektlariga ochiq tanlov asosida taklif qilish imkoniyatiga ega elektron platformani ishga tushirsin.
8. Belgilansinki:
a) qo‘shilgan qiymat solig‘ining salbiy summasi o‘rnini qoplashda (qaytarishda) soliq uzilishi (tax gap) koeffitsiyentini qo‘llash amaliyoti taqiqlanadi;
b) qo‘shilgan qiymat solig‘i bo‘yicha maxsus ro‘yxatdan o‘tkazilganligi to‘g‘risidagi guvohnomaning amal qilishini to‘xtatib turish tartibi bekor qilinadi (bundan amalga oshirilayotgan bitimlar (operatsiyalar) xarid qilinayotgan va realizatsiya qilinayotgan tovarlar (xizmatlar) nomenklaturasiga nomuvofiq bo‘lgan holatlar mustasno);
v) foyda solig‘i bo‘yicha har oy bo‘nak to‘lovlarini to‘lashi lozim bo‘lgan tadbirkorlik subyektlari daromadining chegaraviy miqdori 5 milliard so‘mdan 10 milliard so‘mga oshiriladi;
g) 2024-yil 1-yanvardan boshlab:
iqtisodiy sudlar tomonidan soliq organlari ishtirokida ko‘rilayotgan ishlar ma’muriy sudlar yurisdiksiyasiga o‘tkaziladi;
soliq majburiyati bo‘yicha da’vo qilish muddati besh yildan uch yilga tushiriladi.
9. Kameral soliq tekshiruvini o‘tkazishda quyidagilar taqiqlansin (bundan qo‘shilgan qiymat solig‘i summasi o‘rnini qoplash (qaytarish)da o‘tkaziladigan kameral soliq tekshiruvlari mustasno):
soliq to‘lovchining hududiga kirish;
soliq to‘lovchining hududini va binolarini ko‘zdan kechirish;
soliq to‘lovchidan hujjatlarni talab qilib olish va uni chaqirtirish;

soliq to‘lovchining hujjatlari va buyumlarini olib qo‘yish.
10. Belgilab qo‘yilsinki, 2024-yil 1-yanvardan boshlab:
aholi va tadbirkorlik subyektlariga ajratilgan kreditlar bo‘yicha qarzdorlikni undirish bo‘yicha sudning hal qiluv qarori chiqarilganda, mazkur kreditlar bo‘yicha foizlar va neustoyka hisoblanishi to‘xtatiladi;

to‘lov miqdori kredit majburiyatlarini bajarish uchun yetarli bo‘lmaganda, mablag‘larni, birinchi navbatda, mutanosib ravishda muddati o‘tgan asosiy qarz va foiz qarzdorliklarini, ikkinchi navbatda joriy to‘lov uchun hisoblangan foizlar va asosiy qarzni, keyingi navbatlarda neustoyka va ijro xarajatlarini qoplashga yo‘naltirish tartibi o‘rnatiladi.
11. O‘zbekiston Respublikasi Prezidenti huzuridagi Tadbirkorlikni qo‘llab-quvvatlash bo‘yicha jamoatchilik kengashining (keyingi o‘rinlarda — Jamoatchilik kengashi) quyidagi takliflari ma’qullansin:
Oldingi tahrirga qarang.
(11-bandning ikkinchi xatboshisi O‘zbekiston Respublikasi Prezidentining 2024-yil 27-dekabrdagi PF-229-sonli Farmoniga asosan chiqarilgan — Qonunchilik ma’lumotlari milliy bazasi, 28.12.2024-y., 06/24/229/1090-son)
Jamoatchilik kengashining yig‘ilishlarini oyiga kamida bir marotaba o‘tkazib borish;

tadbirkorlik faoliyatini tartibga soluvchi normativ-huquqiy hujjatlar loyihalarini Adliya vazirligida huquqiy ekspertizadan o‘tkazishdan oldin Jamoatchilik kengashi muhokamasidan o‘tkazish.
12. Qoraqalpog‘iston Respublikasi Vazirlar Kengashi, Investitsiyalar, sanoat va savdo vazirligi hamda Savdo-sanoat palatasi:
viloyatlar va Toshkent shahri hokimliklari bilan birgalikda ikki oy muddatda har bir hududning Qoraqalpog‘iston Respublikasida amalga oshirilishi rejalashtirilgan istiqbolli investitsiya loyihalari ro‘yxatini va bu borada tadbirkorlik subyektlariga qulay shart-sharoitlar yaratishni nazarda tutuvchi “Qoraqalpog‘istonda biznes qiling” dasturini amalga oshirish bo‘yicha qaror loyihasini;

2024-yil 1-aprelga qadar O‘zbekiston Respublikasi Prezidentining tadbirkorlar bilan 2024-yildagi ochiq muloqotini Qoraqalpog‘iston Respublikasida tashkil qilish bo‘yicha takliflarni Vazirlar Mahkamasiga kiritsin.
13. Quyidagilarga:
vazirlik va idoralar rahbarlari hamda Qoraqalpog‘iston Respublikasi Vazirlar Kengashi Raisi, viloyatlar va Toshkent shahri hokimlariga — “Yo‘l xaritasi”da nazarda tutilgan tadbirlarni o‘z vaqtida va sifatli bajarish;

Bosh vazir o‘rinbosarlari J. Xodjayev va J. Qo‘chqorovga — “Yo‘l xaritasi”da nazarda tutilgan tadbirlarni to‘liq hajmda amalga oshirish bo‘yicha vazirlik va idoralar faoliyatini samarali tashkil etish, normativ-huquqiy hujjatlar loyihalarining o‘z vaqtida va puxta ishlab chiqilishini ta’minlash yuzasidan shaxsiy javobgarlik yuklatilsin.
14. Shunday tartib o‘rnatilsinki, unga muvofiq:
“Yo‘l xaritasi”da belgilangan vazifalarni amalga oshirish holati har oyda Vazirlar Mahkamasi Rayosati majlislarida ko‘rib chiqiladi hamda yuzaga kelayotgan muammolar yechimi va yo‘l qo‘yilgan kamchiliklar uchun tegishli mas’ullarga chora ko‘rib boriladi;

O‘zbekiston Respublikasi Prezidenti Administratsiyasi Nazorat inspeksiyasi “Yo‘l xaritasi”da belgilangan vazifalar mas’ul vazirlik va idoralar tomonidan belgilangan muddatlarda va sifatli ijro etilishini ta’minlaydi.
15. Vazirlar Mahkamasi (J. Xodjayev) bir oy muddatda tadbirkorlar bilan ochiq muloqot doirasida bildirilgan tashabbus va takliflarni amalga oshirish natijasida tadbirkorlarning faoliyatida yuz bergan ijobiy o‘zgarishlarni yoritib borish yuzasidan media-reja tasdiqlasin.

Axborot va ommaviy kommunikatsiyalar agentligi, O‘zbekiston Milliy teleradiokompaniyasi, O‘zbekiston Milliy axborot agentligi va boshqa ommaviy axborot vositalari tasdiqlangan media-reja asosida amalga oshirilgan ishlar va ularning natijalarini ommaviy axborot vositalari hamda Internet sahifalarida keng yoritib borsin.
16. O‘zbekiston Respublikasi Prezidentining 2022-yil 30-avgustdagi “O‘zbekiston Respublikasi Prezidentining tadbirkorlar bilan 2022-yildagi “ochiq muloqoti”da belgilangan vazifalarni amalga oshirish chora-tadbirlari to‘g‘risida”gi PQ-364-son qaroriga 3-ilovaga muvofiq o‘zgartirishlar kiritilsin.

17. Iqtisodiyot va moliya vazirligi manfaatdor idoralar bilan birgalikda ikki oy muddatda qonunchilik hujjatlariga ushbu qarordan kelib chiqadigan o‘zgartirish va qo‘shimchalar to‘g‘risida Vazirlar Mahkamasiga takliflar kiritsin.
18. Mazkur qarorning ijrosini samarali tashkil qilishga mas’ul va shaxsiy javobgar etib Bosh vazir o‘rinbosarlari J.A. Xodjayev va J.A. Qo‘chqorov belgilansin.
Qaror ijrosini har oyda muhokama qilib borish, ijro uchun mas’ul idoralar faoliyatini muvofiqlashtirish va nazorat qilish O‘zbekiston Respublikasi Bosh vaziri A.N. Aripov zimmasiga yuklansin.",https://www.lex.uz/uz/docs/-6591947
31,Raqobat to‘g‘risida,"1-bob. Umumiy qoidalar
1-modda. Ushbu Qonunning maqsadi
Ushbu Qonunning maqsadi tovar yoki moliya bozorlarida raqobatning cheklanishiga, shuningdek raqobat yoki tabiiy monopoliya sharoitlarida iste’molchilarning huquqlari va qonuniy manfaatlari kamsitilishiga olib keladigan yoki olib kelishi mumkin bo‘lgan harakatlarni nazorat qilishni amalga oshirish hamda ularga chek qo‘yish bilan bog‘liq bo‘lgan, raqobat sohasidagi munosabatlarni tartibga solishdan iborat.
2-modda. Raqobat to‘g‘risidagi qonunchilik
Raqobat to‘g‘risidagi qonunchilik ushbu Qonun va boshqa qonunchilik hujjatlaridan iboratdir.
Agar O‘zbekiston Respublikasining xalqaro shartnomasida O‘zbekiston Respublikasining raqobat to‘g‘risidagi qonunchiligida nazarda tutilganidan boshqacha qoidalar belgilangan bo‘lsa, xalqaro shartnoma qoidalari qo‘llaniladi.
3-modda. Ushbu Qonunning qo‘llanilish sohasi
Ushbu Qonun jismoniy va yuridik shaxslarning, shu jumladan davlat organlarining O‘zbekiston Respublikasi hududida va (yoki) undan tashqarida sodir etiladigan, O‘zbekiston Respublikasidagi tovar yoki moliya bozorida raqobatning cheklanishiga, shuningdek raqobat yoki tabiiy monopoliya sharoitlarida iste’molchilarning huquqlari va qonuniy manfaatlari kamsitilishiga olib keladigan yoki olib kelishi mumkin bo‘lgan harakatlariga (harakatsizligiga) nisbatan tatbiq etiladi.
Ushbu Qonun intellektual mulk obyektlariga bo‘lgan mutlaq huquqlar bilan bog‘liq munosabatlarga nisbatan tatbiq etilmaydi.
4-modda. Asosiy tushunchalar
Ushbu Qonunda quyidagi asosiy tushunchalar qo‘llaniladi:
davlat ishtirokidagi korxona — xo‘jalik faoliyatini amalga oshiradigan, ustav fondidagi (ustav kapitalidagi) davlat ulushi miqdori 25 foizdan ortiq bo‘lgan yuridik shaxs, shuningdek davlat unitar korxonasi yoki o‘ziga xo‘jalik faoliyatini amalga oshirish huquqi berilgan davlat muassasasi;
davlat ishtirokidagi korxonalarning affillangan shaxslari — ustav fondining (ustav kapitalining) 20 foizi va undan ortig‘i bevosita yoxud bilvosita davlat ishtirokidagi korxonalarga tegishli bo‘lgan yuridik shaxslar;
insofsiz raqobat — xo‘jalik yurituvchi subyektning yoki shaxslar guruhining iqtisodiy faoliyatni amalga oshirishda afzalliklarga ega bo‘lishga qaratilgan, qonunchilikka, ish muomalasi odatlariga zid bo‘lgan hamda boshqa xo‘jalik yurituvchi subyektlarga (raqobatchilarga) zarar yetkazadigan yoki zarar yetkazishi mumkin bo‘lgan yoxud ularning ishchanlik obro‘siga putur yetkazadigan yoki putur yetkazishi mumkin bo‘lgan harakatlari;
iste’molchi — xo‘jalik yurituvchi subyektdan tovarni oluvchi, tovarga buyurtma beruvchi yoxud tovarni olish yoki unga buyurtma berish niyatida bo‘lgan jismoniy yoki yuridik shaxs;
iqtisodiy konsentratsiya — xo‘jalik yurituvchi subyektning yoki shaxslar guruhining ustunligiga olib keladigan, tovar yoki moliya bozorida raqobatning holatiga ta’sir ko‘rsatadigan bitimlar tuzish va (yoki) boshqa harakatlarni bajarish;
kamsituvchi shart-sharoitlar — tovar yoki moliya bozoriga kirish, tovarni ishlab chiqarish, iste’mol qilish, olish, realizatsiya qilish yoki o‘zgacha tarzda boshqa shaxsga o‘tkazish shart-sharoitlari bo‘lib, ular boshqa teng shart-sharoitlarda bitta yoki bir nechta xo‘jalik yurituvchi subyektni o‘zga xo‘jalik yurituvchi subyektga (raqobatchiga) nisbatan teng bo‘lmagan holatga solib qo‘yadi;
moliya bozori — banklar, kredit, sug‘urta va boshqa moliya tashkilotlari tomonidan ko‘rsatiladigan moliyaviy xizmatning, shuningdek qimmatli qog‘ozlar bozori professional ishtirokchilari xizmatlarining O‘zbekiston Respublikasi hududidagi yoki uning bir qismidagi muomalasi doirasi bo‘lib, u O‘zbekiston Respublikasining ma’muriy-hududiy tuzilishiga mos kelmasligi mumkin va mazkur muomala doirasi chegaralarida bunday xizmatlarni ko‘rsatish imkoniyati mavjud bo‘ladi;
muvofiqlashtirilgan harakatlar — ikki yoki undan ortiq xo‘jalik yurituvchi subyektlarning ulardan har birining manfaatlarini qanoatlantiradigan, birining harakatlari boshqasiga ma’lum bo‘lgan yoki ulardan har birining harakatlaridan kelib chiqqan holda bajariladigan, raqobatni cheklaydigan yoxud cheklashga va (yoki) raqobat sharoitlarida iste’molchilarning huquqlari hamda qonuniy manfaatlari kamsitilishiga olib kelishi mumkin bo‘lgan o‘zaro kelishilmagan harakatlari;
raqobat — xo‘jalik yurituvchi subyektlarning (raqobatchilarning) musobaqalashuvi bo‘lib, bunda ularning mustaqil harakatlari ulardan har birining tovar yoki moliya bozoridagi tovar muomalasining umumiy shart-sharoitlariga bir tomonlama tartibda ta’sir ko‘rsatish imkoniyatini istisno etadi yoki cheklaydi;
raqamli platforma — raqamli mahsulotlardan Internet jahon axborot tarmog‘i orqali haq evaziga yoki bepul foydalanilishini ta’minlovchi axborot tizimi;
tabiiy monopoliya — tovar bozorining holati bo‘lib, unda texnologik o‘ziga xos xususiyatlar tufayli tovarlarning muayyan turiga bo‘lgan talabni qanoatlantirishning raqobatli sharoitlarini yaratish mumkin emas yoki iqtisodiy jihatdan maqsadga muvofiq bo‘lmaydi;
Oldingi tahrirga qarang.
tabiiy monopoliya subyekti — tabiiy monopoliya sharoitlarida tovarlarni ishlab chiqarish va (yoki) realizatsiya qilish bo‘yicha faoliyatni asosiy faoliyat turi sifatida amalga oshiradigan xo‘jalik yurituvchi subyekt yoki shaxslar guruhi;
(4-moddaning o‘n uchinchi xatboshisi O‘zbekiston Respublikasining 2024-yil 4-sentabrdagi O‘RQ-954-sonli Qonuni tahririda — Qonunchilik ma’lumotlari milliy bazasi, 05.09.2024-y., 03/24/954/0682-son)
tovar — faoliyatning olish va realizatsiya qilish uchun mo‘ljallangan mahsuli, shu jumladan ishlar va xizmatlar;
tovar bozori — tovarning, shu jumladan bir-birining o‘rnini bosadigan tovarning (o‘zining belgilangan maqsadi, qo‘llanilishi, sifati va texnik xususiyatlari, narxi hamda boshqa ko‘rsatkichlari bo‘yicha taqqoslanishi mumkin bo‘lgan, iste’molchi almashtirishga tayyor bo‘lgan tovarning) O‘zbekiston Respublikasi hududidagi yoki uning bir qismidagi muomalasi doirasi bo‘lib, u O‘zbekiston Respublikasining ma’muriy-hududiy tuzilishiga mos kelmasligi mumkin va mazkur muomala doirasi chegaralarida tovarni olish yoki realizatsiya qilish imkoniyati mavjud bo‘ladi;
xo‘jalik yurituvchi subyekt — tovarlarni ishlab chiqarish, olish va realizatsiya qilish bo‘yicha faoliyat bilan shug‘ullanuvchi yuridik shaxs, shu jumladan davlat ishtirokidagi korxona va xo‘jalik faoliyati bilan shug‘ullanuvchi muassasa, yuridik shaxs tashkil etmasdan tadbirkorlik faoliyatini amalga oshiruvchi jismoniy shaxs.
5-modda. Raqobat sohasidagi asosiy prinsiplar
Raqobat sohasidagi asosiy prinsiplar quyidagilardan iborat:
insofli raqobat;
qonuniylik;
iste’molchilar huquqlari va qonuniy manfaatlarining ustuvorligi;
shaffoflik;
tenglik.
6-modda. Raqobat sohasidagi davlat siyosatining asosiy yo‘nalishlari
Raqobat sohasidagi davlat siyosatining asosiy yo‘nalishlari quyidagilardan iborat:
iste’molchilarning huquqlari va qonuniy manfaatlari ustuvorligini inobatga olgan holda raqobatni himoya qilish, raqobatga qarshi harakatlarning oldini olish va ularni to‘xtatish;
jamiyatda raqobatga qarshi har qanday xatti-harakatlarga nisbatan murosasizlikni shakllantirish;
raqobat muhitini rivojlantirish hamda tovar va moliya bozorlarining samarali faoliyat ko‘rsatishi uchun shart-sharoitlar yaratish;
tovar va moliya bozorlari ishtirokchilarining iqtisodiy faoliyati erkinligini hamda tovarlarning erkin harakatlanishini ta’minlash;
tabiiy monopoliyalar subyektlari faoliyatni amalga oshiradigan sohalarda raqobat muhitini shakllantirish;
tovar va moliya bozorlarining ishtirokchilari uchun teng shart-sharoitlarni belgilash hamda davlatning iqtisodiyotdagi ishtirokini qisqartirish;
raqobat muhitini yaxshilash va rivojlantirish uchun respublika ijro etuvchi hokimiyat organlarining javobgarligini oshirish.
7-modda. Raqobat sohasidagi vakolatli davlat organi va uning faoliyatini moliyalashtirish manbalari
O‘zbekiston Respublikasi Raqobatni rivojlantirish va iste’molchilar huquqlarini himoya qilish qo‘mitasi raqobat sohasidagi vakolatli davlat organi (monopoliyaga qarshi organ) hisoblanadi (bundan buyon matnda vakolatli davlat organi deb yuritiladi).
Vakolatli davlat organi o‘z faoliyatida bevosita O‘zbekiston Respublikasi Prezidentiga va O‘zbekiston Respublikasi Oliy Majlisining Senatiga hisobdor bo‘lib, u o‘z faoliyatini davlat organlari, boshqa tashkilotlar va mansabdor shaxslardan mustaqil ravishda amalga oshiradi.
Vakolatli davlat organining markaziy apparati va hududiy organlari faoliyatini moliyalashtirish O‘zbekiston Respublikasi Davlat budjetining mablag‘lari hamda qonunchilikda taqiqlanmagan boshqa manbalar hisobidan amalga oshiriladi.
8-modda. Normativ-huquqiy hujjatlarning va ular loyihalarining raqobatga ta’sirini baholash
Vakolatli davlat organi normativ-huquqiy hujjatlarning va ular loyihalarining raqobatga ta’sirini baholaydi, shuningdek tovar yoki moliya bozorida raqobatni bevosita yoxud bilvosita cheklashga olib keladigan yoki olib kelishi mumkin bo‘lgan normalarni bartaraf etishga qaratilgan takliflar va tavsiyalar ishlab chiqadi.
Raqobatga ta’sirni baholash uchun vakolatli davlat organiga quyidagilarni nazarda tutuvchi normativ-huquqiy hujjatlar loyihalari kiritiladi:
xo‘jalik yurituvchi subyektlar uchun yangi cheklovlar, litsenziyalarning, ruxsat berish tartib-taomillarining yangi turlari joriy etilishini yoki amaldagi cheklovlar, ruxsat berish tartib-taomillari, faoliyatning litsenziyalanadigan turlari bozor ishtirokchilarining yanada kengroq doirasiga nisbatan tatbiq etilishini;
litsenziyalar yoki ruxsat etish xususiyatiga ega hujjatlarni olish uchun qo‘shimcha talablar va shartlar joriy etilishini;
yuridik shaxslar ustav fondining (ustav kapitalining) eng kam miqdoriga doir talablar oshirilishini;
xo‘jalik yurituvchi subyektlarning belgilangan huquqlari cheklanishini (kamaytirilishini) yoki ular uchun qo‘shimcha majburiyatlar yoxud qo‘shimcha xarajatlar joriy etilishini;
xo‘jalik yurituvchi subyektlar uchun har qanday turdagi imtiyozlar, kafolatlar, preferensiyalar belgilanishini, shuningdek ularga yangi huquqlar, shu jumladan eksklyuziv huquqlar berilishini.
Ushbu moddaning ikkinchi qismida nazarda tutilgan normativ-huquqiy hujjatlar loyihalari faqat vakolatli davlat organining ularning raqobatga ta’sirini baholash natijalari bo‘yicha xulosalari mavjud bo‘lgan taqdirda, belgilangan tartibda qabul qilinadi.
Vakolatli davlat organi normativ-huquqiy hujjatlarning va ular loyihalarining raqobatga ta’sirini baholash natijalari bo‘yicha ishlab chiqilgan hisobotlarni ko‘rib chiqadi.
Vakolatli davlat organi va uning hududiy organlari amaldagi qonunchilik hujjatlarini hamda davlat organlari va boshqa tashkilotlar tomonidan qabul qilingan hujjatlarni ularning raqobat to‘g‘risidagi qonunchilikka muvofiqligi yuzasidan o‘rganishdan o‘tkazadi.
O‘rganish vakolatli davlat organining tashabbusiga ko‘ra jismoniy va yuridik shaxslarning murojaatlariga, jamoatchilik nazorati subyektlarining takliflari va tavsiyalariga, shuningdek ommaviy axborot vositalarida e’lon qilingan materiallarni o‘rganish natijalariga asosan o‘tkaziladi.
Raqobat to‘g‘risidagi qonunchilikka zid bo‘lgan qonunchilik hujjatlari aniqlangan taqdirda, vakolatli davlat organi:
Qonunlar, O‘zbekiston Respublikasi Prezidentining farmonlari va qarorlari hamda O‘zbekiston Respublikasi Vazirlar Mahkamasining qarorlari yuzasidan — O‘zbekiston Respublikasi Prezidenti Administratsiyasiga hamda O‘zbekiston Respublikasi Vazirlar Mahkamasiga belgilangan tartibda takliflar kiritadi;
boshqa davlat organlari (bundan mahalliy davlat hokimiyati organlari mustasno) tomonidan qabul qilingan qonunchilik hujjatlari yuzasidan — raqobat to‘g‘risidagi qonunchilikning buzilishlarini belgilangan muddatlarda bartaraf etish to‘g‘risida ularga taqdimnoma kiritadi.
Mahalliy davlat hokimiyati organlari tomonidan qabul qilingan va raqobat to‘g‘risidagi qonunchilikka zid bo‘lgan qonunchilik hujjatlari aniqlangan taqdirda, vakolatli davlat organi raqobat to‘g‘risidagi qonunchilikning buzilishlarini belgilangan muddatlarda bartaraf etish to‘g‘risida ularga taqdimnoma kiritadi.
Normativ-huquqiy hujjatlarning va ular loyihalarining raqobatga ta’sirini baholash tartibi qonunchilikda belgilanadi.
9-modda. Monopoliyaga qarshi komplayens
Monopoliyaga qarshi komplayens faoliyatning raqobat to‘g‘risidagi qonunchilik talablariga muvofiqligini ta’minlash, ularning buzilishi xatarlarini aniqlash va mazkur xatarlarning oldini olish bo‘yicha ichki tashkiliy tartib-taomillar tizimidan iboratdir.
Monopoliyaga qarshi komplayensning asosiy vazifalari quyidagilardan iborat:
respublika ijro etuvchi hokimiyat organlari, mahalliy davlat hokimiyati organlari, shu jumladan faoliyatning ayrim turlarini litsenziyalashni, ruxsat etish xususiyatiga ega hujjatlar berishni amalga oshiruvchi, maxsus elektron tizim vositasida xabarnomalarni qabul qiluvchi, ro‘yxatdan o‘tkazish yoki akkreditatsiya qilish vakolatlari berilgan davlat unitar korxonalari yoki muassasalari, shuningdek davlat maqsadli jamg‘armalari (bundan buyon matnda respublika ijro etuvchi hokimiyat organlari va boshqa tashkilotlar deb yuritiladi), xo‘jalik yurituvchi subyektlar hamda yuridik shaxslar birlashmalari faoliyatining raqobat to‘g‘risidagi qonunchilik talablariga muvofiqligini ta’minlash hamda monitoring qilish;
raqobat to‘g‘risidagi qonunchilik talablarining buzilishi xatarlarini boshqarish;
respublika ijro etuvchi hokimiyat organlari va boshqa tashkilotlar, xo‘jalik yurituvchi subyektlar hamda yuridik shaxslar birlashmalari tomonidan raqobat to‘g‘risidagi qonunchilik talablarining buzilishlarini aniqlash va ularning oldini olish;
insofli raqobatni shakllantirish va tartibga solish.
Respublika ijro etuvchi hokimiyat organlari va boshqa tashkilotlarda, xo‘jalik yurituvchi subyektlarda va yuridik shaxslar birlashmalarida monopoliyaga qarshi komplayensni joriy etish, uning ishlashini ta’minlash hamda monitoring qilish maqsadida mas’ul shaxs tayinlanadi.
Monopoliyaga qarshi komplayens majburiy tartibda:
respublika ijro etuvchi hokimiyat organlari va boshqa tashkilotlarda;
tovar yoki moliya bozorida ustun mavqega ega bo‘lgan xo‘jalik yurituvchi subyektlarda;
oxirgi uch yilda tovarlarni realizatsiya qilishdan olingan tushumining o‘rtacha yillik miqdori bazaviy hisoblash miqdorining yuz ming baravaridan oshadigan hamda ustav fondining (ustav kapitalining) 50 foizi va undan ortig‘i davlatga tegishli bo‘lgan yuridik shaxslarda;
oxirgi uch yilda tovarlarni realizatsiya qilishdan olingan tushumining o‘rtacha yillik miqdori bazaviy hisoblash miqdorining yuz ming baravaridan oshadigan hamda ustav fondining (ustav kapitalining) 50 foizi va undan ortig‘i ustav fondidagi (ustav kapitalidagi) davlat ulushi 50 foizni va undan ortiqni tashkil etadigan yuridik shaxsga tegishli bo‘lgan yuridik shaxslarda;
yuridik shaxslarning birlashmalarida joriy etiladi.
Ushbu moddaning to‘rtinchi qismida ko‘rsatilmagan xo‘jalik yurituvchi subyektlarda monopoliyaga qarshi komplayensni joriy etish tavsiyaviy xususiyatga ega.
Monopoliyaga qarshi komplayensni tashkil qilish va joriy etish tartibi qonunchilikda belgilanadi.
10-modda. Shaxslar guruhi
Quyidagi shartlardan biriga yoki bir nechtasiga muvofiq bo‘lgan, yagona (umumiy) iqtisodiy manfaatga ega bo‘lgan shaxslar yig‘indisi shaxslar guruhi deb e’tirof etiladi:
ikki va undan ortiq xo‘jalik yurituvchi subyektning biri bevosita yoki bilvosita, shuningdek boshqa shaxslardan olingan vakolatlarga muvofiq boshqa xo‘jalik yurituvchi subyekt ustav fondining (ustav kapitalining) 50 foizidan ortig‘iga egalik qiladi;
ikki va undan ortiq xo‘jalik yurituvchi subyektda ayni bir jismoniy shaxs, shuningdek uning eri (xotini), ota-onasi (farzandlikka oluvchilari), bolalari (farzandlikka olingan bolalari), tug‘ishgan va o‘gay aka-ukalari hamda opa-singillari (bundan buyon matnda yaqin qarindoshlari deb yuritiladi) ushbu xo‘jalik yurituvchi subyektlardagi o‘z ishtiroki tufayli bevosita va (yoki) bilvosita yoxud boshqa shaxslardan olingan vakolatlarga muvofiq mazkur xo‘jalik yurituvchi subyektlardan har birining ustav fondining (ustav kapitalining) 50 foizidan ortig‘iga egalik qiladi (ega bo‘ladi);
ikki va undan ortiq xo‘jalik yurituvchi subyektda ayni bir yuridik shaxs ushbu xo‘jalik yurituvchi subyektlardagi o‘z ishtiroki tufayli bevosita va (yoki) bilvosita yoxud boshqa shaxslardan olingan vakolatlarga muvofiq mazkur xo‘jalik yurituvchi subyektlardan har birining ustav fondining (ustav kapitalining) 50 foizidan ortig‘iga egalik qiladi (ega bo‘ladi);
ikki va undan ortiq yuridik shaxsning ijro etuvchi organi tarkibiga ayni bir jismoniy shaxs hamda uning yaqin qarindoshlari kiradi;
ikki va undan ortiq yuridik shaxsning kollegial ijro etuvchi organi va (yoki) kuzatuv kengashi son tarkibining 50 foizidan ortig‘ini ayni bir jismoniy shaxs va uning yaqin qarindoshlari tashkil etadi;
ikki va undan ortiq yuridik shaxslardan biri qonunchilikka yoki ushbu yuridik shaxslarning ta’sis hujjatlariga yoxud ular bilan tuzilgan shartnomalarga asosan ushbu yuridik shaxslarga ijro etilishi majburiy bo‘lgan ko‘rsatmalar berishga haqli bo‘ladi;
ikki va undan ortiq xo‘jalik yurituvchi subyektda ayni bir jismoniy shaxs yoki ayni bir yuridik shaxs qonunchilikka va (yoki) ushbu yuridik shaxslarning ta’sis hujjatlariga yoxud ular bilan tuzilgan shartnomalarga asosan ularga ijro etilishi majburiy bo‘lgan ko‘rsatmalar berishga haqli bo‘ladi.
Ushbu Qonunda shaxslar guruhiga tovar yoki moliya bozorining yagona subyekti sifatida qaraladi.
11-modda. Tovarning monopol yuqori narxi
Agar tovarni realizatsiya qilish narxi hamda uni ishlab chiqarish va (yoki) realizatsiya qilish uchun zarur bo‘lgan xarajatlar o‘rtasidagi tafovut juda yuqori bo‘lsa yoki tovarning sifatini pasaytirish hisobidan qo‘shimcha foyda olishga qaratilgan bo‘lsa, tovarning tovar yoki moliya bozorida ustun mavqega ega bo‘lgan xo‘jalik yurituvchi subyekt tomonidan belgilanadigan narxi tovarning monopol yuqori narxidir.
Tovarning narxi tovar-xomashyo birja savdolari yakunlariga ko‘ra shakllangan taqdirda, u monopol yuqori narx deb e’tirof etilmaydi, bundan ustun mavqega ega bo‘lgan xo‘jalik yurituvchi subyektlar ishtirokidagi hiyla-nayranglardan iborat harakatlar natijasida shakllangan narx mustasno.
Mazkur moddaning talablari eksport narxlariga nisbatan tatbiq etilmaydi.
Tovarning monopol yuqori narxi O‘zbekiston Respublikasi Vazirlar Mahkamasi tomonidan belgilangan tartibda aniqlanadi.
12-modda. Tovarning monopol past narxi
Tovar yoki moliya bozorida ustun mavqega ega bo‘lgan xo‘jalik yurituvchi subyekt tomonidan tovarning tannarxidan past darajada va mazkur tovarni sotishdan zarar keltiradigan darajada belgilanadigan, natijada raqobat cheklanishiga olib keladigan narx tovarning monopol past narxidir.
Mazkur moddaning talablari eksport narxlariga nisbatan tatbiq etilmaydi.
Tovarning monopol past narxi O‘zbekiston Respublikasi Vazirlar Mahkamasi tomonidan belgilangan tartibda aniqlanadi.
13-modda. Ustun mavqe
Tovar yoki moliya bozoridagi xo‘jalik yurituvchi subyektning yoxud shaxslar guruhining unga o‘z faoliyatini raqobatlashuvchi xo‘jalik yurituvchi subyektlarga bog‘liq bo‘lmagan holda amalga oshirish va raqobatning holatiga hal qiluvchi ta’sir ko‘rsatish, tegishli bozorga boshqa xo‘jalik yurituvchi subyektlarning kirishini qiyinlashtirish yoxud ushbu boshqa subyektlarning iqtisodiy faoliyat erkinligini boshqacha tarzda cheklash imkoniyatini beradigan holati ustun mavqedir.
Tovar yoki moliya bozorida quyidagilar ustun mavqe deb e’tirof etiladi:
agar xo‘jalik yurituvchi subyektning yoki shaxslar guruhining raqobatchilari mavjud bo‘lmasa;
agar xo‘jalik yurituvchi subyektning yoxud shaxslar guruhining bozordagi ulushi 40 foizni va undan ortiqni tashkil etsa;
agar xo‘jalik yurituvchi subyekt yoki shaxslar guruhi tabiiy monopoliya subyekti deb e’tirof etilsa;
agar xo‘jalik yurituvchi subyektga yoki shaxslar guruhiga muayyan tovarlarni ishlab chiqarish yoki realizatsiya qilish yoxud olish uchun qonunchilikda belgilangan tartibda mutlaq va (yoki) eksklyuziv huquq berilgan bo‘lsa.
Oxirgi kalendar yilda tovarlarni realizatsiya qilishdan olingan tushumi bazaviy hisoblash miqdorining o‘ttiz ming baravaridan kamroqni tashkil etuvchi xo‘jalik yurituvchi subyektning yoki shaxslar guruhining (bundan tabiiy monopoliya subyektlari, mahsulotlarining narxlari davlat tomonidan tartibga solinadigan xo‘jalik yurituvchi subyektlar mustasno) tovar yoki moliya bozoridagi holati ustun mavqe deb e’tirof etilmaydi.
Xo‘jalik yurituvchi subyektning yoki shaxslar guruhining tovar yoki moliya bozoridagi ustun mavqeyi e’tirof etilgan kundan e’tiboran uch kunlik muddatda vakolatli davlat organi bu haqda ularga xabarnoma yuboradi, mazkur xo‘jalik yurituvchi subyektning yoki shaxslar guruhining tovarlariga nisbatan narxlar davlat tomonidan tartibga solingan taqdirda esa bu haqda narxni tartibga soluvchi organga ham xabar beradi.
Tovar yoki moliya bozorida xo‘jalik yurituvchi subyektning yoxud shaxslar guruhining, raqamli platforma operatorining ustun mavqeyini aniqlash va e’tirof etish tartibi O‘zbekiston Respublikasi Vazirlar Mahkamasi tomonidan belgilanadi.
14-modda. Ustun muzokara kuchi
Ustun mavqega ega bo‘lmagan xo‘jalik yurituvchi subyekt yoki shaxslar guruhi tomonidan bitim shartlarini, tovarlar realizatsiya qilinadigan hududni va narxni belgilashga bir tomonlama ta’sir ko‘rsatish imkoniyatining mavjudligi ustun muzokara kuchi deb e’tirof etiladi.
15-modda. Tovarning monopol turiga nisbatan qo‘llaniladigan narxlarni (tariflarni) e’lon qilish
Xo‘jalik yurituvchi subyekt va shaxslar guruhi ustun mavqega ega deb e’tirof etilgan paytdan e’tiboran tovarning monopol turiga nisbatan qo‘llaniladigan yangi narxlarni (tariflarni) joriy narxlar (tariflar) o‘zgartirilishidan kamida o‘n besh kun oldin e’lon qilishi shart.
2-bob. Tabiiy monopoliya subyektlari faoliyatini tartibga solish
16-modda. Tabiiy monopoliya subyektlari tovarlarining narxlarini (tariflarini) tartibga solish
Tabiiy monopoliya subyektlari tovarlarining narxlarini (tariflarini) tartibga solish O‘zbekiston Respublikasi Vazirlar Mahkamasi vakolat bergan organ tomonidan amalga oshiriladi.
Tabiiy monopoliya subyektlari tovarlarining narxlarini (tariflarini) belgilash uchun tabiiy monopoliya subyektlari o‘z tovarlari narxlarining (tariflarining) loyihalarini hamda ular bo‘yicha hisob-kitoblarni O‘zbekiston Respublikasi Vazirlar Mahkamasi tomonidan vakolat berilgan organga taqdim etadi.
Tabiiy monopoliya subyektlari tovarlari narxlarining (tariflarining) loyihalari O‘zbekiston Respublikasi Vazirlar Mahkamasi vakolat bergan organ tomonidan bir oylik muddatda ko‘rib chiqiladi.
O‘zbekiston Respublikasi Vazirlar Mahkamasi vakolat bergan organning tabiiy monopoliya subyektlari tovarlarining narxlari (tariflari) bo‘yicha qarori tabiiy monopoliya subyektlari tomonidan mazkur qaror kuchga kirguniga qadar o‘n besh kundan kechiktirmay ommaviy axborot vositalarida hamda o‘z rasmiy veb-saytlarida e’lon qilinadi.
Vakolatli davlat organi tabiiy monopoliya subyektlari tovarlarining narxlarini (tariflarini) tartibga solishda ishtirok etmaydi.
17-modda. Tabiiy monopoliya subyektlarining huquq va majburiyatlari
Tabiiy monopoliya subyektlari quyidagi huquqlarga ega:
realizatsiya qilingan tovarlar uchun haq to‘lanishini ta’minlamayotgan iste’molchilarga xizmat ko‘rsatishni qonunchilikda belgilangan tartibda rad etish;
tabiiy monopoliya sharoitlarida realizatsiya qilinadigan tovarlarning narxlarini (tariflarini) vakolatli davlat organini xabardor qilgan holda barcha iste’molchilar uchun bir vaqtda pasaytirish.
Tabiiy monopoliya subyektlari:
o‘z tovarlarining sotib olinishida iste’molchilar uchun teng shart-sharoitlar yaratib berishi, barcha iste’molchilarga xizmat ko‘rsatish uchun quvvatlar yetarli bo‘lmagan taqdirda, tovarlar iste’molchilar o‘rtasida adolatli taqsimlanishini O‘zbekiston Respublikasi Vazirlar Mahkamasining qarorlariga muvofiq tartibga solishi;
o‘z faoliyati to‘g‘risidagi hisobotni vakolatli davlat organiga qonunchilikda belgilangan tartibda taqdim etishi;
tovarlarning narxlarini (tariflarini) belgilash uchun O‘zbekiston Respublikasi Vazirlar Mahkamasi tomonidan vakolat berilgan organga ishonchli axborotni taqdim etishi;
tabiiy monopoliya sharoitlarida amalga oshiriladigan tovarlar ishlab chiqarishga (realizatsiya qilishga) doir to‘g‘ridan-to‘g‘ri xarajatlarning alohida-alohida hisobini yuritishi shart.
Tabiiy monopoliya subyektlari qonunchilikka muvofiq boshqa huquqlarga ham ega bo‘lishi va ularning zimmasida o‘zga majburiyatlar bo‘lishi mumkin.
3-bob. Raqobatga qarshi harakatlarni taqiqlash
18-modda. Ustun mavqeni va ustun muzokara kuchini suiiste’mol qilishni taqiqlash
Ustun mavqega yoki ustun muzokara kuchiga ega bo‘lgan xo‘jalik yurituvchi subyektning yoki bir guruh shaxslarning pirovard natijada raqobatni cheklashga va (yoki) iste’molchilarning, boshqa xo‘jalik yurituvchi subyektlarning huquqlari va qonuniy manfaatlarini kamsitishga olib keladigan harakatlari, shu jumladan quyidagi harakatlari ustun mavqeni yoki ustun muzokara kuchini suiiste’mol qilish deb e’tirof etiladi hamda taqiqlanadi:
tovarlarning muomalasi hajmini tovar yoki moliya bozorida taqchillikni keltirib chiqarish yoki saqlab turish maqsadida narxlarning oshishiga va (yoki) iste’molchilarning huquqlari va qonuniy manfaatlariga zarar yetkazilishiga olib keladigan tarzda qisqartirish;
iste’molchilarning zarur hajmdagi tovarni va lozim darajadagi sifatli tovarni olishga bo‘lgan huquqlari kamsitilishiga yo‘l qo‘yish;
tovarning monopol yuqori yoki monopol past narxlarini belgilash;
shartnoma predmetiga taalluqli bo‘lmagan shartlarni, shu jumladan moliyaviy mablag‘larni, boshqa mol-mulkni, mulkiy huquqlarni o‘zga shaxsga o‘tkazishga doir asossiz talablarni majburan qabul qildirish;
tovarni realizatsiya qilishda yoki olishda kamsituvchi shart-sharoitlarni belgilash, shu jumladan tovardan foydalanish shartlarini majburan qabul qildirish;
shartnoma tuzishga faqat kontragent tomonidan boshqa tovarni olish yoki realizatsiya qilish yoxud kontragentning tovarni o‘zga xo‘jalik yurituvchi subyektlardan olishdan yoki boshqa xo‘jalik yurituvchi subyektlarga realizatsiya qilishdan o‘zini tiyishi sharti bilan rozilik berish;
tegishli tovarni ishlab chiqarish yoki realizatsiya qilish imkoniyati bo‘la turib, shartnoma tuzishni asossiz ravishda rad etish;
tovar yoki moliya bozoriga boshqa xo‘jalik yurituvchi subyektlarning kirishi uchun to‘siqlar yaratish;
narxlarni davlat tomonidan tartibga solish qo‘llaniladigan tovarlar uchun belgilangan narxdan ortiq haq olish yoki narxlarni davlat tomonidan tartibga solish tartibini buzish, shuningdek ko‘rsatilmagan xizmatlar yoki bepul ko‘rsatilishi kerak bo‘lgan xizmatlar uchun haq olish;
boshqa xo‘jalik yurituvchi subyektlar (raqobatchilar) tomonidan ishlab chiqarilgan tovarlarni olishni yoki realizatsiya qilishni taqiqlash yoxud cheklash.
Ustun mavqega ega bo‘lgan deb e’tirof etilgan raqamli platforma operatoriga ma’lumotlar, texnologiyalar va raqamli mahsulotlardan foydalanish haqidagi talablarni belgilash orqali raqobatni cheklaydigan harakatlarni bajarish taqiqlanadi.
Ustun mavqega ega bo‘lgan deb e’tirof etilgan raqamli platforma operatorining raqobatning cheklanishiga olib keladigan harakatlarini aniqlash tartibi O‘zbekiston Respublikasi Vazirlar Mahkamasi tomonidan belgilanadi.
19-modda. Raqobatga qarshi kelishuvlarni va muvofiqlashtirilgan harakatlarni taqiqlash
Tovar yoki moliya bozorida ikki va undan ortiq tarafning raqobatni cheklashga yoki iste’molchilarning huquqlari va qonuniy manfaatlariga zarar yetkazilishiga olib keladigan yoxud olib kelishi mumkin bo‘lgan, bitta yoki bir nechta hujjatda aks ettirilgan yozma shakldagi shartlashuvi, shuningdek og‘zaki shakldagi shartlashuvi raqobatga qarshi kelishuvdir.
Raqobatlashayotgan xo‘jalik yurituvchi subyektlar, shu jumladan potensial raqobatchilar o‘rtasidagi raqobatni cheklashga va (yoki) iste’molchilarning huquqlari va qonuniy manfaatlariga zarar yetkazilishiga olib keladigan hamda quyidagilarga qaratilgan raqobatga qarshi kelishuvlar va muvofiqlashtirilgan harakatlar taqiqlanadi hamda o‘z-o‘zidan haqiqiy emas deb topiladi:
narxlarni (tariflarni), chegirmalarni, ustamalarni, qo‘shimcha to‘lovlarni yoki ustama narxlarni sun’iy ravishda belgilash yoki saqlab turish, erkin bozor narxlarining qaror topishiga to‘sqinlik qilish;
taklif hajmini sun’iy ravishda o‘zgartirish maqsadida ishlab chiqarish hajmlarini kelishib olish, tovarlarni ishlab chiqarishni iqtisodiy yoki texnologik jihatdan asossiz ravishda kamaytirish va (yoki) tugatish yoxud texnologiyalar va investitsiyalarni cheklashni kelishib olish;
eng yaxshi takliflarni tanlashda, tenderlarda, auksionlarda, birjalarda va boshqa savdolarda (bundan buyon matnda savdolar deb yuritiladi) narxlarni oshirish, pasaytirish yoki saqlab turish;
tovar yoki moliya bozorini hududiy prinsip bo‘yicha, realizatsiya qilish yoki xaridlar hajmi bo‘yicha, tovarlarning xillari bo‘yicha yoxud tovarlarni sotuvchilar yoki sotib oluvchilar, tovar buyurtmachilari doirasi bo‘yicha bo‘lib olish yoxud mahsulot sotiladigan bozorlar ustidan nazorat o‘rnatish;
boshqa xo‘jalik yurituvchi subyektlarning muayyan tovarlarni sotuvchilar yoki sotib oluvchilar, buyurtmachilar sifatida tovar yoki moliya bozoriga kirishini cheklash yoki ularni bozordan chetlashtirish yoxud xo‘jalik yurituvchi subyektlarni muayyan bozorga kiritmaslik;
ayrim sotuvchilar yoki sotib oluvchilar bilan shartnomalar tuzishda shartnoma predmetiga taalluqli bo‘lmagan shartlarni, shu jumladan moliyaviy mablag‘larni, boshqa mol-mulkni, mulkiy huquqlarni o‘zga shaxsga o‘tkazishga doir asossiz talablarni majburan qabul qildirish yo‘li bilan shartnomalar tuzish.
Raqobatlashmayotgan xo‘jalik yurituvchi subyektlarning, shuningdek xo‘jalik yurituvchi subyektlarning yuridik shaxslar birlashmasi, respublika ijro etuvchi hokimiyat organlari va boshqa tashkilotlar bilan raqobatga qarshi kelishuvlariga hamda muvofiqlashtirilgan harakatlariga, agar bunday kelishuvlar va harakatlar pirovard natijada ushbu moddaning ikkinchi qismida ko‘rsatilgan oqibatlarga olib kelsa yoki olib kelishi mumkin bo‘lsa, yo‘l qo‘yilmaydi, shu jumladan quyidagi kelishuvlari va harakatlariga yo‘l qo‘yilmaydi:
sotuvchining yoki sotib oluvchining hududni yoki sotib oluvchilar doirasini tovarni keyinchalik qayta sotish maqsadida mustaqil ravishda belgilashini cheklaydigan kelishuvlari va harakatlariga;
tovarlarni qayta sotish uchun narxlarga cheklovlar belgilaydigan kelishuvlari va harakatlariga;
boshqa xo‘jalik yurituvchi subyektlar tomonidan ishlab chiqariladigan tovarlarni xo‘jalik yurituvchi subyektlar tomonidan realizatsiya qilishni taqiqlaydigan kelishuvlari va harakatlariga.
Xo‘jalik yurituvchi subyektlarning iqtisodiy faoliyatini ushbu xo‘jalik yurituvchi subyektlarga aloqador bo‘lmagan yuridik va jismoniy shaxslar tomonidan tashqi muvofiqlashtirish, agar bunday muvofiqlashtirish ushbu moddaning ikkinchi va uchinchi qismlarida ko‘rsatilgan oqibatlardan biriga olib kelsa, taqiqlanadi.
Agar raqobatga qarshi kelishuvlar va harakatlar ishlab chiqarishni takomillashtirishga, texnika taraqqiyotini yuksaltirishga, innovatsiyalarni joriy etishni rag‘batlantirishga, ishlab chiqarish va tovarlarni realizatsiya qilish hajmlarini ko‘paytirishga yoki iqtisodiy o‘sishni rag‘batlantirishga yoxud tovarlarning jahon tovar yoki moliya bozoridagi raqobatbardoshliligini oshirishga qaratilgan bo‘lsa, ushbu moddada nazarda tutilgan taqiqlar mazkur kelishuvlar va harakatlarga nisbatan tatbiq etilmaydi.
Raqobatga qarshi kelishuvlarni va muvofiqlashtirilgan harakatlarni aniqlash tartibi O‘zbekiston Respublikasi Vazirlar Mahkamasi tomonidan belgilanadi.
20-modda. Raqobatga qarshi kelishuvlar va muvofiqlashtirilgan harakatlar uchun javobgarlikdan ozod qilish
Raqobatga qarshi kelishuv yoki muvofiqlashtirilgan harakat ishtirokchisi bo‘lgan, mazkur kelishuv yoki harakat sodir etilganligi haqida vakolatli davlat organiga birinchi bo‘lib ixtiyoriy ravishda ariza bilan murojaat qilgan jismoniy shaxs, xo‘jalik yurituvchi subyekt, yuridik shaxslar birlashmasi tegishincha ma’muriy va moliyaviy javobgarlikdan ozod qilinadi.
21-modda. Insofsiz raqobatni taqiqlash
Xo‘jalik yurituvchi subyektlar yoki ularning manfaatlarini ko‘zlab boshqa shaxslar tomonidan raqobatchilarga nisbatan insofsiz raqobatni amalga oshirish, shu jumladan quyidagi harakatlarni amalga oshirish taqiqlanadi:
raqobatchini obro‘sizlantirish, ya’ni raqobatchi xo‘jalik yurituvchi subyektning faoliyatiga salbiy ta’sir ko‘rsatishi yoki uning ishchanlik obro‘siga putur yetkazishi mumkin bo‘lgan, u sotuvga taklif qilayotgan tovarning sifati va iste’mol xossalari to‘g‘risida, mazkur tovarni tayyorlash hamda undan foydalanish usullari va sharoitlari haqida, undan foydalanishdan kutilayotgan natijalar to‘g‘risida, tovarning muayyan maqsadlarga yaroqliligi haqida, tovarni sotuvga taklif etish shartlari, shu jumladan uning narxi to‘g‘risida yolg‘on, noaniq yoki buzib ko‘rsatilgan ma’lumotlarni tarqatish;
noto‘g‘ri taqqoslash, ya’ni raqobatchi xo‘jalik yurituvchi subyektni yoki uning tovarini tovarning ustunligi haqida tasavvur hosil qiluvchi so‘zlardan yoki ramzlardan tovarning xolisona tasdiqqa ega bo‘lgan tavsifini yoki taqqoslash parametrlarini ko‘rsatmagan holda foydalanib taqqoslash;
tovarning xususiyati, ishlab chiqarilish usuli va joyi, iste’mol xossalari, narxi va sifati, ishlab chiqaruvchining (bajaruvchining) kafolat majburiyatlari xususida iste’molchilarni chalg‘itish;
tijorat sirini yoki qonun bilan qo‘riqlanadigan boshqa sirni, shu jumladan fan-texnikaga, ishlab chiqarishga yoki savdoga oid axborotni egasining roziligisiz olish, undan foydalanish, uni oshkor etish;
tovar yoki moliya bozoriga raqobatchi xo‘jalik yurituvchi subyektning kirishiga to‘sqinlik qilishga yoki uni bozordan chetlashtirishga olib keluvchi harakatlarni sodir etish.
22-modda. Respublika ijro etuvchi hokimiyat organlari va boshqa tashkilotlar, yuridik shaxslarning birlashmalari tomonidan raqobatni cheklaydigan hujjatlar qabul qilinishini hamda harakatlar amalga oshirilishini (harakatsizlikni) taqiqlash
Respublika ijro etuvchi hokimiyat organlariga va boshqa tashkilotlarga, yuridik shaxslarning birlashmalariga tovar yoki moliya bozorida raqobatni cheklashga hamda iste’molchilarning huquqlari va qonuniy manfaatlarini kamsitishga olib keluvchi hujjatlarni qabul qilish hamda harakatlarni amalga oshirish (harakatsizlik), shu jumladan quyidagilar taqiqlanadi:
faoliyatning biron-bir sohasida yangi xo‘jalik yurituvchi subyektlarni tashkil etishga, faoliyatning ayrim turlarini amalga oshirishga yoki muayyan tovarlarni ishlab chiqarishga nisbatan taqiq belgilash yoki cheklovlar joriy etish;
xo‘jalik yurituvchi subyektlarning tovar yoki moliya bozoriga kirishini cheklash yoki ularni undan chiqarib yuborish;
shartnomalar tuzishda ustunlik berish, sotib oluvchilarning muayyan doirasiga tovarlarni birinchi navbatda realizatsiya qilish, moliyaviy mablag‘larning manbalarini tanlash va ulardan foydalanish yo‘nalishlarining afzalligi to‘g‘risida xo‘jalik yurituvchi subyektga ko‘rsatmalar berish;
xo‘jalik yurituvchi subyektlar faoliyatiga asossiz ravishda to‘sqinlik qilish, shu jumladan tovarlarga yoki xo‘jalik yurituvchi subyektlarga nisbatan qonunchilikda nazarda tutilmagan talablarni belgilash yo‘li bilan to‘sqinlik qilish;
tovarlarning erkin harakatlanishi va realizatsiya qilinishini qonunga xilof ravishda cheklash, xo‘jalik yurituvchi subyektlarning tovarlarni yoki boshqa fuqarolik huquqlari obyektlarini tasarruf etish hamda ulardan foydalanish huquqlariga nisbatan taqiqlar yoki cheklovlar belgilash;
xo‘jalik yurituvchi subyektlarga tovarlarni sotib olish to‘g‘risida ko‘rsatmalar berish yoki tovarlarni sotib oluvchilarga bunday tovarlarni realizatsiya qiladigan xo‘jalik yurituvchi subyektlarni tiqishtirish yoxud ushbu subyektlarni tanlashda cheklovlar belgilash;
xo‘jalik yurituvchi subyektlarga axborotdan o‘z raqobatchilarining tovar yoki moliya bozorida kamsitilishiga olib kelishi mumkin bo‘lgan tarzda ustuvor foydalanish imkoniyatini berish;
ayrim xo‘jalik yurituvchi subyektlarga ularni tovar yoki moliya bozorida faoliyat ko‘rsatayotgan boshqa xo‘jalik yurituvchi subyektlarga nisbatan afzal holatga qo‘yadigan imtiyozlar, preferensiyalar, yengilliklar va eksklyuziv huquqlarni asossiz ravishda berish;
xo‘jalik yurituvchi subyektlarning ustav fondidagi (ustav kapitalidagi) aksiyalarni (ulushlarni) olish, bundan qonunchilikda nazarda tutilgan hollar mustasno;
xo‘jalik yurituvchi subyektlarning iqtisodiy faoliyatiga oqibatda raqobat cheklanishi mumkin bo‘lgan tarzda aralashish;
respublika ijro etuvchi hokimiyat organlarining va boshqa tashkilotlarning, yuridik shaxslar birlashmalarining vazifalarini xo‘jalik yurituvchi subyektlarning vazifalari bilan qo‘shib bajarish, bundan qonunchilikda belgilangan hollar mustasno;
ayrim xo‘jalik yurituvchi subyektlarning faoliyati uchun boshqa kamsituvchi yoki imtiyozli shart-sharoitlar yaratish.
Alohida hollarda, tabiiy ofatlar, halokatlarning oqibatlarini tugatish va epidemiyalarning oldini olish maqsadida hamda favqulodda vaziyatlar davrida respublika ijro etuvchi hokimiyat organlari va boshqa tashkilotlar ushbu moddaning birinchi qismida ko‘rsatilgan hujjatlarni qabul qilishi va harakatlarni amalga oshirishi mumkin.
Respublika ijro etuvchi hokimiyat organlarining va boshqa tashkilotlarning, yuridik shaxslar birlashmalarining tovar yoki moliya bozorida narxlarni sun’iy ravishda oshirishga, pasaytirishga, saqlab turishga olib keladigan harakatlariga yo‘l qo‘yilmaydi.",https://www.lex.uz/uz/docs/-6518381
32,Tadbirkorlik faoliyatini davlat tomonidan tartibga solishni soddalashtirish chora-tadbirlari to‘g‘risida,"Tadbirkorlik faoliyatini tartibga solishning aniq maqsad va chegaralarini belgilash, tadbirkorlik subyektlari tomonidan yangi mahsulot va xizmat turlarini joriy etish uchun qulay shart-sharoitlar yaratish orqali ular uchun tartibga solish yukini kamaytirish, shuningdek, O‘zbekiston Respublikasi Prezidentining 2022-yil 28-yanvardagi “2022 — 2026-yillarga mo‘ljallangan Yangi O‘zbekistonning taraqqiyot strategiyasi to‘g‘risida”gi PF-60-son Farmoni ijrosini ta’minlash maqsadida:
1. Adliya vazirligi, Iqtisodiy taraqqiyot va kambag‘allikni qisqartirish vazirligi, Tadbirkorlik subyektlarining huquqlari va qonuniy manfaatlarini himoya qilish bo‘yicha vakil hamda Savdo-sanoat palatasining davlat tomonidan tadbirkorlik faoliyatini faqatgina quyidagi vositalar orqali tartibga solish to‘g‘risidagi taklifi ma’qullansin:
tadbirkorlik subyektlarini davlat ro‘yxatidan o‘tkazish;
tadbirkorlik subyektlari faoliyatining ayrim turlari bo‘yicha litsenziyalash, ruxsat berish hamda xabardor qilish tartib-taomillarini joriy etish;
texnik jihatdan tartibga solish;
tarif va notarif tartibga solish;
qonunda belgilangan tartibda tadbirkorlik subyektlarining javobgarligini majburiy sug‘urta qilish;
davlat nazorati;
raqobatni himoya qilish;
qonun bilan tadbirkorlik subyektlari hamda ularning mansabdor shaxslari javobgarligini o‘rnatish;
hisobotlarni joriy etish;
o‘zini o‘zi tartibga soluvchi tashkilotga a’zolik (ishtirok etish) asosida o‘zini o‘zi boshqarishni joriy etish.
Qonunlar bilan tadbirkorlik faoliyatini tartibga solishning boshqa vositalari ham belgilanishi mumkin.
2. Belgilab qo‘yilsinki:
tadbirkorlik faoliyatini davlat tomonidan tartibga solish vositalari tadbirkorlik subyektlari tomonidan ishlab chiqariladigan va realizatsiya qilinadigan tovarlar, bajariladigan ishlar, ko‘rsatiladigan xizmatlarning inson hayoti va sog‘lig‘i uchun xavfsizligini, uning qonuniy manfaatlari himoyasini ta’minlash, atrof-muhitni muhofaza qilish, shuningdek, davlat xavfsizligini ta’minlash va tadbirkorlikni rivojlantirish uchun qulay shart-sharoitlar yaratish maqsadida faqat normativ-huquqiy va texnik jihatdan tartibga solish sohasidagi normativ hujjatlar asosida joriy etiladi;
normativ-huquqiy yoki texnik jihatdan tartibga solish sohasidagi normativ hujjat hisoblanmagan hujjatlarda belgilangan tartibga solish vositalari huquqiy oqibatlarga olib kelmaydi.
3. Quyidagi talablar 2023-yil 1-yanvardan bekor qilinsin:
tadbirkorlik subyektining ustav fondini (ustav kapitalini) kamaytirish to‘g‘risida qaror qabul qilinganda kreditorlarni yozma ravishda xabardor qilish va ommaviy axborot vositalarida bu haqida e’lon berish;
yangi import avtomobillarini sotish faqat yuridik shaxslar — ishlab chiqaruvchi korxonalarning rasmiy dilerlari tomonidan amalga oshirilishi;
elektr energiyasini elektr ta’minoti shartnomasida belgilangan hajmlardan (oylik shartnomaviy miqdordan) ortiqcha iste’mol qilgan yuridik shaxslarga elektr energiyasi yetkazib berishni to‘xtatib qo‘yish;
yakka tartibdagi tadbirkor tomonidan yollangan xodimlarni Yagona milliy mehnat tizimida hisobga olish orqali davlat soliq xizmati organlarida alohida hisobga qo‘yish.
4. Shunday tartib o‘rnatilsinki, unga muvofiq 2023-yil 1-martdan:
soliq to‘lovchilarga soliq organlarining sayyor soliq tekshiruvlari va soliq auditi natijalari bo‘yicha qabul qilgan qarorlari ustidan to‘g‘ridan-to‘g‘ri sudga shikoyat qilish huquqi beriladi;
axborot xavfsizligi talablariga rioya etgan holda mulkchilik shaklidan qat’i nazar barcha yuridik shaxslarga Yagona interaktiv davlat xizmatlari portali orqali tijorat xizmatlarini ko‘rsatishga ruxsat beriladi. Bunda, Yagona interaktiv davlat xizmatlari portali orqali nodavlat xizmatlar ko‘rsatish tartibi Axborot texnologiyalari va kommunikatsiyalarini rivojlantirish vazirligi hamda xizmat ko‘rsatuvchi yuridik shaxs tomonidan belgilanadi;
Oldingi tahrirga qarang.
(4-bandning to‘rtinchi xatboshisi O‘zbekiston Respublikasi Prezidentining 2023-yil 4-apreldagi PF-47-sonli Farmoniga asosan chiqarilgan)
vazirlik (idora, muassasa) va uning tarkibidagi tashkilot (muassasa) o‘rtasida qiymati bazaviy hisoblash miqdorining 3 500 baravari va undan yuqori bo‘lgan tovarlar (ishlar, xizmatlar)ning to‘g‘ridan-to‘g‘ri shartnomalar bo‘yicha xarid qilinishi taqiqlanadi.
5. Adliya vazirligi, Iqtisodiy taraqqiyot va kambag‘allikni qisqartirish vazirligi, Axborot texnologiyalari va kommunikatsiyalarini rivojlantirish vazirligining 2023-yil 1-yanvardan boshlab 1-ilovaga muvofiq sohalar bo‘yicha yuridik shaxs bo‘lgan tadbirkorlik subyektlarining zamonaviy texnologiyalarga asoslangan yangi mahsulot va xizmatlarni yoki boshqa intellektual faoliyat natijalarini nazorat qilinadigan cheklangan muhitda sinovdan o‘tkazish bo‘yicha faoliyatini maxsus tartibga solishni nazarda tutuvchi “Tartibga solish qumdoni” maxsus huquqiy rejimini (keyingi o‘rinlarda — Maxsus huquqiy rejim) joriy etish to‘g‘risidagi taklifiga rozilik berilsin.
6. Shunday tartib o‘rnatilsinki, unga muvofiq 2023-yil 1-yanvardan:
a) Maxsus huquqiy rejim doirasida tadbirkorlik subyektlariga quyidagilarga ruxsat etiladi:
yangi mahsulot va xizmatlarni ishlab chiqish, aprobatsiya qilish va joriy qilish yo‘nalishlaridagi faoliyatini cheklangan vaqt, hudud va shaxslar doirasida maxsus tartibga solish orqali ayrim qonunchilik hujjatlari normalariga amal qilmaslik;
litsenziyasiz va ruxsat berish tartib-taomillaridan o‘tmasdan faoliyatni amalga oshirish, bundan davlat siri va qonunchilikka muvofiq foydalanish cheklangan ma’lumotlarni o‘z ichiga olgan litsenziya va ruxsat etish xususiyatiga ega hujjatlar mustasno;
b) Maxsus huquqiy rejim tegishli vakolatli organ va tashabbuskor o‘rtasida har bir loyiha bo‘yicha alohida tuziladigan kelishuvga asosan joriy etiladi. Bunda:
kelishuvda loyihani amalga oshirishning talab va shartlari, shu jumladan muddati, hududi va shaxslar doirasi, tashabbuskorga tatbiq etilmaydigan qonunchilik normalari ro‘yxati hamda loyiha natijalarini baholash mezonlari (indikatorlari) belgilanadi;
har bir loyiha bo‘yicha Maxsus huquqiy rejimning amal qilish muddati ko‘pi bilan uch yilni tashkil etadi;
v) Maxsus huquqiy rejim yakunlari bo‘yicha tegishli vakolatli organ tomonidan bir oy muddatda:
sinovdan o‘tkazilgan mahsulot va xizmatlarni joriy etishning maqsadga muvofiqligi yuzasidan tahlil o‘tkaziladi;
mahsulot va xizmatlarni joriy etish maqsadga muvofiq deb topilganda, qonunchilik hujjatlarini takomillashtirish bo‘yicha takliflar ishlab chiqiladi.
Vazirlar Mahkamasi 2023-yil 1-yanvarga qadar “Tartibga solish qumdoni” maxsus huquqiy rejimini joriy etish tartibi to‘g‘risidagi vaqtinchalik nizomni, shu jumladan uni aniq yo‘nalishlar kesimida amaliyotga tatbiq etish bo‘yicha “yo‘l xaritasi”ni tasdiqlasin.
Adliya vazirligi Iqtisodiy taraqqiyot va kambag‘allikni qisqartirish vazirligi, Axborot texnologiyalari va kommunikatsiyalarini rivojlantirish vazirligi hamda tegishli vakolatli organlar bilan birgalikda 2025-yil 1-yanvarga qadar Maxsus huquqiy rejim joriy etilgan loyihalar tahlili natijalari bo‘yicha “Maxsus huquqiy rejim to‘g‘risida”gi qonun loyihasini ishlab chiqsin va belgilangan tartibda Vazirlar Mahkamasiga kiritsin.
7. O‘zbekiston Respublikasi Prezidentining 2022-yil 28-yanvardagi PF-60-son Farmoni bilan tadbirkorlikka oid barcha majburiy talablarni Tadbirkorlik sohasidagi majburiy talablar yagona elektron reyestriga (keyingi o‘rinlarda — Yagona reyestr) kiritish, takrorlanuvchi va o‘z ahamiyatini yo‘qotgan majburiy talablarni qayta ko‘rib chiqish tartibi joriy etilganligi ma’lumot uchun qabul qilinsin.
8. Belgilansinki:
a) Yagona reyestr tadbirkorlik faoliyatini tartibga solish vositalari bo‘yicha o‘rnatilgan barcha talablar, ularning muddatlari, ular bilan bog‘liq moliyaviy xarajatlar, talablarga muvofiqlikni tasdiqlovchi hujjatlar, nazorat qiluvchi organlar, tekshiruv shakllari hamda javobgarlik choralarini o‘z ichiga oladi;
b) Yagona reyestrga ma’lumotlar tegishli sohani tartibga soluvchi vakolatli davlat organlari va tashkilotlari tomonidan kiritiladi;
v) Adliya vazirligi Yagona reyestrning operatori hisoblanadi, Yagona reyestr yuritilishini uslubiy ta’minlaydi, shuningdek, davlat organlari va tashkilotlarining ushbu sohadagi faoliyatini muvofiqlashtiradi;
g) Yagona reyestr quyidagi bosqichlarda shakllantiriladi:
birinchi bosqichda (2023-yil) — qurilish, savdo, umumiy ovqatlanish, ta’lim va transport sohalaridagi majburiy talablar ro‘yxati shakllantiriladi;
ikkinchi bosqichda (2024-2025-yillar) — barcha sohalardagi majburiy talablar ro‘yxati shakllantiriladi;
d) Yagona reyestrni shakllantirish jarayonida majburiy talablarning dolzarbligi tanqidiy tahlil qilinadi, tartibga solish ta’siri baholanadi va ularning soni qisqartiriladi;
e) Yagona reyestr 2025-yil 1-iyuldan boshlab to‘liq ishga tushiriladi. Bunda, Yagona reyestrga kiritilmagan majburiy talablarni bajarmaganlik uchun javobgarlik belgilanmaydi, shuningdek, davlat organlari va tashkilotlari tomonidan Yagona reyestrga kiritilmagan majburiy talablarning bajarilishini tekshirish taqiqlanadi.
Yagona reyestrni shakllantirish sxemasi 2-ilovaga muvofiq tasdiqlansin.
Adliya vazirligi ikki oy muddatda Yagona reyestrni shakllantirish, yuritish va ma’lumotlarni yangilab borish tartibini Vazirlar Mahkamasiga tasdiqlash uchun kiritsin.
9. Tadbirkorlik subyektlari uchun tartibga solish yukini kamaytirish bo‘yicha ishchi guruh (keyingi o‘rinlarda — Ishchi guruh) 3-ilovaga muvofiq tarkibda tashkil etilsin.
Ishchi guruh (J. Xodjayev) tegishli tashkilotlar mutaxassislaridan iborat kichik ishchi guruhlarni tuzgan holda mazkur Farmonning 8-bandiga muvofiq tartibda va muddatlarda majburiy talablarni qisqartirish, ularning yagona reyestrini shakllantirish ishlarini tashkil etsin.
10. Tadbirkorlik subyektlariga qo‘shimcha qulaylik yaratish hamda sohadagi byurokratik to‘siqlarni qisqartirish bo‘yicha chora-tadbirlar rejasi 4-ilovaga muvofiq tasdiqlansin.
11. Adliya vazirligi manfaatdor vazirlik va idoralar bilan birgalikda uch oy muddatda:
mazkur Farmon bilan joriy etilgan yangi tartib-taomillarni amalga oshirish mexanizmlarining Tadbirkorlik kodeksi loyihasida nazarda tutilishini ta’minlasin;
qonunchilik hujjatlariga ushbu Farmondan kelib chiqadigan o‘zgartirish va qo‘shimchalar to‘g‘risida Vazirlar Mahkamasiga takliflar kiritsin.
12. Mazkur Farmonning ijrosini samarali tashkil qilishga mas’ul va shaxsiy javobgar etib Bosh vazir o‘rinbosari J.A. Xodjayev, adliya vaziri R.Q. Davletov hamda Tadbirkorlik subyektlarining huquqlari va qonuniy manfaatlarini himoya qilish bo‘yicha vakil D.S. Kasimov belgilansin.
Farmon ijrosini muhokama qilib borish, ijro uchun mas’ul idoralar faoliyatini muvofiqlashtirish va nazorat qilish O‘zbekiston Respublikasining Bosh vaziri A.N. Aripov zimmasiga yuklansin.",https://www.lex.uz/uz/docs/-6279879
33,"Qoraqalpog‘iston Respublikasida tadbirkorlik, innovatsion texnologiyalar va infratuzilmalarni jadal sur’atlarda rivojlantirish orqali aholi farovonligini oshirishning qo‘shimcha chora-tadbirlari to‘g‘risida","Qoraqalpog‘iston Respublikasining mavjud ijtimoiy-iqtisodiy, shu jumladan ishlab chiqarish va investitsiya salohiyatidan samarali foydalanish, tadbirkorlik faoliyatini rivojlantirish va yuqori qo‘shilgan qiymatga ega raqobatbardosh mahsulotlar ishlab chiqarishni rag‘batlantirish, tadbirkorlarga ko‘rsatiladigan moliyaviy xizmatlar ko‘lamini kengaytirish, infratuzilmaviy shart-sharoitlarni yaratib berish orqali aholi bandligini ta’minlash hamda hududning iqtisodiy va ijtimoiy rivojlanishini yangi bosqichga olib chiqish maqsadida:
1. Qoraqalpog‘iston Respublikasining iqtisodiyot tarmoqlarida innovatsion jarayonlarning jadallashuviga erishish, resurslardan foydalanish samaradorligini oshirish va hududni jadal sur’atlarda rivojlantirishning asosiy yo‘nalishlari etib quyidagilar belgilansin:
hududning investitsiya va ishbilarmonlik muhitini yaxshilash, yoshlar bandligini ta’minlash;
yer va suv resurslaridan samarali foydalanish orqali qishloq xo‘jaligi mahsulotlari yetishtirishni ko‘paytirish hamda qulay agrobiznes muhitini yaratish;
ta’lim sohasida qo‘shimcha imkoniyatlar va inson kapitali rivojini yangi bosqichga ko‘tarishga shart-sharoit yaratish;
ijtimoiy himoya dasturlari qamrovini kengaytirish.
2. Qoraqalpog‘iston Respublikasida hududning investitsiya va ishbilarmonlik muhitini yaxshilash, yoshlar bandligini ta’minlash yo‘nalishi doirasida:
a) Qoraqalpog‘iston Respublikasining barcha tumanlarida joylashgan va shu hududda faoliyat yuritadigan tadbirkorlik subyektlari uchun 2023-yil 1-yanvardan 2028-yil 1-yanvarga qadar bo‘lgan davrda:
foyda solig‘i, aylanmadan olinadigan soliq, yuridik shaxslarning mol-mulkiga solinadigan soliq va yuridik shaxslardan olinadigan yer solig‘i bo‘yicha soliq stavkalari 50 foizga kamaytirilgan holda;
ijtimoiy soliq kamaytirilib, 1 foiz miqdoridagi soliq stavkasida;
yakka tartibdagi tadbirkorlar tomonidan to‘lanayotgan ijtimoiy soliq shaharlar hududida faoliyat yuritayotganlar uchun 12 baravarga, tumanlar hududida faoliyat yuritayotganlar uchun 6 baravarga kamaytirilib, yiliga bazaviy hisoblash miqdorining bir baravari miqdorida belgilansin.
Bunda, yirik soliq to‘lovchilar, doimiy muassasalar, budjet tashkilotlari va davlat korxonalari, ustav jamg‘armasi (kapitali)da davlat ulushi 50 foiz va undan ko‘proq miqdorda bo‘lgan yuridik shaxslarga mazkur bandda belgilanayotgan imtiyozlar tatbiq etilmaydi;
Oldingi tahrirga qarang.
(O‘zbekiston Respublikasi Prezidentining 2024-yil 27-dekabrdagi PF-228-sonli Farmoniga asosan 2-band “b” kichik bandining chiqarilish sanasi 2025-yil 1-yanvar — Qonunchilik ma’lumotlari milliy bazasi, 30.12.2024-y., 06/24/228/1091-son)
v) Qoraqalpog‘iston Respublikasidagi yosh tadbirkorlarga ishlab chiqarish va xizmat ko‘rsatish uchun zarur asbob-uskunalarni xarid qilish maqsadida Hukumat komissiyasining qaroriga asosan to‘g‘ridan-to‘g‘ri Investitsiyalar va tashqi savdo vazirligi huzuridagi Yosh tadbirkorlarni qo‘llab-quvvatlash jamg‘armasi orqali 7 yil muddatga qarz mablag‘lari taqdim etilsin.
Bunda, ajratilgan mazkur kredit mablag‘lari Qoraqalpog‘iston Respublikasi Vazirlar Kengashining takliflari asosida Hukumat komissiyasi (J. Xodjayev) tomonidan taqsimlanadi;
g) Oilaviy tadbirkorlikni rivojlantirish dasturi koordinatorlari (M. Ubaydullayev, A. Kamalov, D. Sultanov) Qoraqalpog‘iston Respublikasida oilaviy tadbirkorlikni rivojlantirish dasturlari doirasidagi loyihalarni moliyalashtirish uchun 2022-yil yakuniga qadar dastur uchun ajratilgan resurslar hisobidan qo‘shimcha ravishda 200 milliard so‘m kredit ajratilishini ta’minlasin.
Belgilansinki, qonunchilikda mazkur banddagidan ortiq soliq imtiyozlari nazarda tutilgan bo‘lsa, tadbirkorlik subyektlari uchun qulay soliq imtiyozlari tatbiq etiladi.
Mo‘ynoq tumanidagi tadbirkorlik subyektlari uchun qonunchilikda soliq imtiyozlarining kengaytirilgan ro‘yxati mavjudligi ma’lumot uchun qabul qilinsin.
3. Investitsiyalar va tashqi savdo vazirligining Qoraqalpog‘iston Respublikasida tadbirkorlik faoliyatini rivojlantirish uchun tijorat banklariga va “Amudaryo deltasida kichik suv havzalarini barpo qilish. Faza II” loyihasi doirasida moliyalashtirish ishlarini tashkil qilish uchun Tiklanish va taraqqiyot jamg‘armasining (keyingi o‘rinlarda — Jamg‘arma) mablag‘lari hisobidan 100 million AQSh dollari ekvivalentida quyidagi shartlar va yo‘nalishlardagi kredit liniyasini ajratish to‘g‘risidagi taklifi ma’qullansin:
a) 95 million AQSh dollari miqdoridagi kredit liniyasi tijorat banklariga 7 yil muddatga, shu jumladan 3 yillik imtiyozli davr bilan yillik 10 foiz stavkada milliy valyutada ajratiladi. Bunda:
tijorat banklari tomonidan kreditlar ishlab chiqarish va xizmat ko‘rsatish sohasidagi loyihalarni amalga oshirish (bundan uy-joy qurilishi, savdo, vositachilik sohasidagi loyihalar, shuningdek, aksizosti tovarlar ishlab chiqaruvchilar, davlat korxonalari va ustav jamg‘armasida (ustav kapitalida) davlat ulushi mavjud bo‘lgan yuridik shaxslar hamda aylanma mablag‘larni to‘ldirish holatlari mustasno) uchun yillik 14 foiz stavkada, 7 yilgacha muddatga, shu jumladan 2 yilgacha bo‘lgan imtiyozli davr bilan 10 milliard so‘mgacha miqdorda ajratiladi;
ajratilgan mazkur kredit liniyasidan moliyalashtiriladigan loyihalar ro‘yxati Qoraqalpog‘iston Respublikasi Vazirlar Kengashi tavsiyasiga asosan Hukumat komissiyasi (J. Xodjayev) tomonidan shakllantiriladi;
b) “Amudaryo deltasida kichik suv havzalarini barpo qilish. Faza II” loyihasi doirasida moliyalashtirish ishlarini tashkil qilish uchun 5 million AQSh dollari ekvivalentida kredit liniyasi mablag‘lari ajratiladi.
Bunda, Jamg‘arma Suv xo‘jaligi vazirligiga 2023-yil 31-dekabrga qadar bo‘lgan muddatga yillik foiz stavkasi Markaziy bankning asosiy stavkasida 5 million AQSh dollari miqdorida qisqa muddatli kredit ajratsin va ushbu kredit keyinchalik loyiha buyurtmachisi — Orolni qutqarish xalqaro jamg‘armasi ijroiya qo‘mitasining Nukus filialiga o‘tkazilsin.
Suv xo‘jaligi vazirligi Jamg‘armaning jalb qilinadigan kreditini oluvchi, Orolni qutqarish xalqaro jamg‘armasi ijroiya qo‘mitasining Nukus filiali ushbu kreditlarning maqsadli va samarali foydalanishiga javobgar ijroiya organ hisoblanadi.
Moliya vazirligi 2023-yil 31-dekabrga qadar bo‘lgan muddatda Jamg‘armadan jalb qilingan kreditni qaytarish va unga hisoblangan foizlarni to‘lash bilan bog‘liq xarajatlarni Markaziy bank tomonidan o‘rnatilgan to‘lov kunidagi valyuta kurslari bo‘yicha farqni hisobga olgan holda AQSh dollari ekvivalentida Jamg‘armaga Davlat budjetidan qaytaradi.
4. Investitsiyalar va tashqi savdo vazirligi (J.Xodjayev) mutasaddi vazirlik va idoralar bilan birgalikda:
ikki oy muddatda Qoraqalpog‘iston Respublikasida joylashgan va ushbu hududda faoliyat yuritayotgan tadbirkorlik subyektlariga bepul asosda ko‘maklashuvchi “Investorlarga ko‘mak markazi”ni;
“Investorlarga ko‘mak markazi” qoshida qishloq xo‘jaligiga mo‘ljallanmagan bo‘sh turgan yer uchastkalarida maydoni kamida 10 gektar bo‘lgan ishlab chiqarish texnoparkini tashkil etsin.
5. Qoraqalpog‘iston Respublikasi hududida 2022-yil 15-sentabrdan boshlab 2025-yil 1-yanvarga qadar, istisno tariqasida, yer uchastkalarini to‘g‘ridan-to‘g‘ri ijaraga berish maqsadida yirik investitsiya loyihasini amalga oshirish uchun eng yaxshi taklifni tanlab olishda:
a) eng yaxshi takliflar 5 million AQSh dollari ekvivalentidan boshlab ko‘rib chiqiladi;
b) ishchi organ Qoraqalpog‘iston Respublikasi Investitsiyalar va tashqi savdo vazirligi hisoblanadi;
v) quyidagilar:
yirik investitsiya loyihasini amalga oshirish uchun eng yaxshi taklifni tanlab olish;
eng yaxshi taklif deb tanlab olingan yirik investitsiya loyihasini amalga oshiruvchi investorlarga yer uchastkalarini to‘g‘ridan-to‘g‘ri ijaraga berish Qoraqalpog‘iston Respublikasi Vazirlar Kengashi tomonidan amalga oshiriladi.
Investitsiyalar va tashqi savdo vazirligi Adliya vazirligi bilan birgalikda ikki oy muddatda qonunchilik hujjatlariga mazkur banddan kelib chiqadigan tegishli o‘zgartirish va qo‘shimchalar to‘g‘risida Vazirlar Mahkamasiga takliflar kiritsin.
6. Quyidagilar ma’lumot uchun qabul qilinsin:
Qoraqalpog‘iston Respublikasida ro‘yxatdan o‘tgan barcha soliq to‘lovchilardan undiriladigan soliqlar 2022-yil uchun Davlat budjeti daromadlarini shakllantirishning tasdiqlangan miqdorlaridan kam bo‘lmagan miqdorda Qoraqalpog‘iston Respublikasi budjetiga o‘tkaziladi;
maktabgacha ta’lim tashkilotlari va umumta’lim maktablari xodimlarining, jumladan tarbiyachi va o‘qituvchilarning ish haqi hamda unga nisbatan hisoblangan ijtimoiy soliq to‘lovlarini O‘zbekiston Respublikasi respublika budjetidan amalga oshirish tartibi saqlab qolinadi.
Bunda, soliq imtiyozlari joriy etilishi sababli yuzaga keladigan Qoraqalpog‘iston Respublikasi budjeti daromadlaridagi yo‘qotishlar O‘zbekiston Respublikasi respublika budjetidan ajratiladigan budjetlararo tartibga soluvchi transfertlar hisobiga to‘liq qoplanadi.
7. Qoraqalpog‘iston Respublikasida aholi turmush sharoitini yanada yaxshilash va respublikadagi ijtimoiy-iqtisodiy muammolarni hal qilish hamda og‘ir sharoitli hududlarni qo‘llab-quvvatlashga yo‘naltirish maqsadida 2022-yil III chorakdan boshlab 2024-yil yakuniga qadar har chorak yakuni bo‘yicha qo‘shilgan qiymat solig‘i bo‘yicha daromadlar prognozining oshirib bajarilgan qismi, istisno tariqasida, to‘liq Qoraqalpog‘iston Respublikasida qoldirilsin.
8. Qoraqalpog‘iston Respublikasida yer va suv resurslaridan samarali foydalanish yo‘nalishi doirasida:
a) 2022-2023-yillarda Qoraqalpog‘iston Respublikasida auksion savdolarida realizatsiya qilinadigan foydali qazilma konlari va istiqbolli uchastkalar ro‘yxati 1-ilovaga muvofiq tasdiqlansin;
b) Qoraqalpog‘iston Respublikasi hududidagi qishloq xo‘jaligiga mo‘ljallanmagan yer uchastkalari:
mulk huquqi asosida elektron onlayn-auksion savdolariga boshlang‘ich qiymati 50 foizga kamaytirilgan holda chiqarilsin;
mulk huquqi va ijara huquqi asosida elektron onlayn-auksion savdolari orqali realizatsiya qilinishidan tushadigan mablag‘lardan Qoraqalpog‘iston Respublikasining respublika budjetiga yo‘naltiriladigan qismining 50 foizi mazkur yer uchastkalari joylashgan tuman (shahar)lar budjetiga ularning qo‘shimcha manbalari sifatida o‘tkazilsin;
v) xususiylashtirish dasturlariga muvofiq, Qoraqalpog‘iston Respublikasida joylashgan davlat aktivlarini (bundan hududi 10 000 kvadrat metrgacha bo‘lgan davlat ko‘chmas mulk obyektlari mustasno) sotishdan tushgan mablag‘lar, ularni baholash va sotish xarajatlari chegirilgan holda, Qoraqalpog‘iston Respublikasi Moliya vazirligi huzuridagi suv ta’minoti va kanalizatsiya tizimlarini rivojlantirish hududiy jamg‘armasiga maqsadli yo‘naltirilsin;
g) O‘zbekiston Respublikasi Prezidentining 2022-yil 30-maydagi “Qoraqalpog‘iston Respublikasining shimoliy tumanlarida tadbirkorlikni rivojlantirishning qo‘shimcha chora-tadbirlari to‘g‘risida”gi PQ-264-son qarorining 1-bandida nazarda tutilgan davlat aktivlarini hamda tadbirkorlik va shaharsozlik faoliyatini amalga oshirish uchun qishloq xo‘jaligiga mo‘ljallanmagan bo‘sh turgan yer uchastkalarini elektron onlayn-auksion savdolarida sotib olishda qo‘llaniladigan qoidalar Qoraqalpog‘iston Respublikasining barcha hududlarida joriy etilsin;
d) Bosh vazir o‘rinbosarlari Sh. G‘aniyev va J. Xodjayev Qishloq xo‘jaligi vazirligi (A. Voitov), Suv xo‘jaligi vazirligi (Sh. Xamroyev), Davlat soliq qo‘mitasi (Sh. Kudbiyev) va Kadastr agentligi (F. Pulatov) bilan birgalikda 2023-yil 1-yanvarga qadar xorijiy ekspertlarni jalb qilib, Qoraqalpog‘iston Respublikasida suv hisobini yuritish, yo‘qotishlarni kamaytirish va suv ta’minotini barqarorlashtirish dasturini nazarda tutuvchi normativ-huquqiy hujjat loyihasini ishlab chiqsin.
Bunda, suv ta’minotini yaxshilash jamg‘armasini tashkil etish va unga suv resurslaridan foydalanganlik uchun soliqlarni, irrigatsiya va melioratsiya obyektlarini rekonstruksiya qilish uchun ko‘zda tutilgan budjet mablag‘larini yo‘naltirish ko‘zda tutilsin.
9. Qoraqalpog‘iston Respublikasida qishloq xo‘jaligi mahsulotlari yetishtirishni ko‘paytirish, aholi bandligini ta’minlash va daromadini oshirish hamda qulay agrobiznes muhitini yaratish yo‘nalishi doirasida:
a) fermer xo‘jaliklari va klasterlar foydalanishidagi paxta va g‘alladan qisqartiriladigan, aholi punktiga yaqin va suv ta’minoti yaxshi bo‘lgan hududlardan zaxiraga qaytarilgan yer maydonlari 2-ilovaga muvofiq dehqon xo‘jaligi tashkil etgan holda sabzavotchilik, poliz, dukkakli, moyli ekinlar, kartoshka yetishtirish kabi loyihalarni amalga oshirish uchun fuqarolarga, istisno tariqasida, 2 gektargacha bo‘lgan o‘lchamlarda ochiq elektron tanlov orqali 30 yilga ijaraga berilsin;
b) O‘zbekiston Respublikasi Prezidentining 2021-yil 15-dekabrdagi “Meva-sabzavotchilik sohasini davlat tomonidan qo‘llab-quvvatlash, tarmoqda klaster va kooperatsiya tizimini yanada rivojlantirish chora-tadbirlari to‘g‘risida”gi PQ-52-son qarori talablariga asosan meva, uzum, sabzavot, kartoshka, poliz ekinlari, gul, ko‘katlar va dorivor o‘simliklar, makkajo‘xori doni, dukkakli va moyli ekinlarni yetishtirish uchun hosil qiymatining 50 foizigacha, ammo gektariga 7 million so‘mdan oshmagan miqdorda yillik 14 foiz (shundan 2 foizi bank marjasi) stavkada, 6 oylik imtiyozli davr bilan 12 oy muddatga kreditlar ajratilishi ma’lumot uchun qabul qilinsin.
Bunda, Markaziy bank (B. Zaxidov) Moliya vazirligi (T. Ishmetov) bilan birgalikda 2023-yilda Qoraqalpog‘iston Respublikasi hududidagi fermer xo‘jaliklariga 200 milliard so‘m va mazkur Farmonning 9-bandi “a” kichik bandiga asosan ochiq elektron tanlov orqali ekin maydonlarni ijaraga olgan dehqon xo‘jaliklari uchun 50 milliard so‘m miqdoridagi kreditlar ajratilishini ta’minlasin;
v) Vazirlar Mahkamasi (Sh. G‘aniyev, J. Qo‘chqorov) bir oy muddatda Qoraqalpog‘iston Respublikasida qishloq xo‘jaligi ekin maydonlarining notekisligini va suv resurslarining me’yordan ortiq sarflanishini bartaraf etish maqsadida 2022 — 2024-yillarda qishloq xo‘jaligi yer maydonlarini lazerli qurilmaga ega yer tekislagich agregatlar yordamida tekislash uchun har bir gektariga subsidiya ajratish yuzasidan O‘zbekiston Respublikasi Prezidenti Administratsiyasiga taklif kiritsin;
g) O‘zbekiston Respublikasi Prezidentining 2020-yil 29-yanvardagi “Chorvachilik tarmog‘ini davlat tomonidan ko‘llab-quvvatlashning qo‘shimcha chora-tadbirlari to‘g‘risida”gi PQ-4576-son qarorining 3-bandida belgilangan subsidiya ajratish tartibi Qoraqalpog‘iston Respublikasi uchun 2 yil muddatga uzaytirilsin;
d) Moliya vazirligi va O‘zbekiston fermer, dehqon xo‘jaliklari va tomorqa yer egalari kengashi Qoraqalpog‘istondagi dehqon xo‘jaliklari va tomorqa yer egalarining yer maydonlarini sug‘orish uchun chuqurligi 5 metrdan ortiq bo‘lgan har bir vertikal sug‘orish qudug‘ini burg‘ilash va ishga tushirish bilan bog‘liq xarajatlarini qoplashga quduqning har bir metr chuqurligi uchun 100 ming so‘mdan, biroq bazaviy hisoblash miqdorining 50 baravaridan oshmagan miqdorda Fermer, dehqon xo‘jaligi va tomorqa yer egalarini qo‘llab-quvvatlash jamg‘armasi mablag‘lari hisobidan subsidiyalar ajratilishini ta’minlasin;
e) Vazirlar Mahkamasi (Sh. G‘aniyev, J. Qo‘chqorov) Qoraqalpog‘iston Respublikasi Vazirlar Kengashi bilan birgalikda O‘zbekiston Respublikasi Prezidentining 2021-yil 11-noyabrdagi “Chirchiq shahrida qishloq xo‘jaligi mashinasozlik klasterini tashkil qilish chora-tadbirlari to‘g‘risida”gi PQ-7-son qarori talablariga muvofiq, 2023-yil yakuniga qadar Qoraqalpog‘iston Respublikasidagi fermer xo‘jaliklari tomonidan kamida 200 ta yangi yuqori unumli kombinatsion texnikalarni xarid qilish uchun subsidiyalar ajratilishini ta’minlasin.
10. Qoraqalpog‘iston Respublikasida ta’lim sohasida qo‘shimcha imkoniyatlar va inson kapitali rivojini yangi bosqichga ko‘tarishga shart-sharoit yaratish yo‘nalishi doirasida:
Oldingi tahrirga qarang.
a) O‘zbekiston Respublikasi ta’lim tashkilotlariga qabul qilish bo‘yicha davlat komissiyasi (A. Aripov) Yoshlar ishlari agentligi (A. Sa’dullayev) va Qoraqalpog‘iston Respublikasi Vazirlar Kengashining zarur ta’lim yo‘nalishlari va mutaxassisliklari bo‘yicha shakllantirilgan buyurtmasiga muvofiq, o‘n kun muddatda 2022/2023 o‘quv yili uchun Qoraqalpog‘iston Respublikasida umumiy o‘rta, o‘rta-maxsus va professional ta’lim muassasalarini tamomlagan 500 nafar, keyingi o‘quv yillari uchun esa har yili 1-sentabrga qadar 6 500 nafar yoshlarning viloyatlardagi davlat oliy ta’lim muassasalariga qo‘shimcha qabul parametrlari asosida o‘qishga qabul qilinishini ta’minlasin.
(10-bandning “a” kichik bandi O‘zbekiston Respublikasi Prezidentining 2023-yil 3-iyuldagi PF-107-sonli Farmoni tahririda — Qonunchilik ma’lumotlari milliy bazasi, 04.07.2023-y., 06/23/107/0441-son)
Bunda, mazkur qabul ko‘rsatkichlari bo‘yicha o‘qishga qabul qilingan talabalarga ajratilgan ta’lim kreditlari bo‘yicha foiz to‘lovlarini Moliya vazirligi huzuridagi Ta’lim kreditini moliyalashtirish jamg‘armasi hisobidan qoplab berish imkoniyati yaratilsin;
Oldingi tahrirga qarang.
a1) Qoraqalpog‘iston Respublikasida doimiy yashaydigan hamda umumiy o‘rta, o‘rta maxsus va professional ta’lim tashkilotlarini tamomlagan yoshlar uchun 2023/2024 o‘quv yilida davlat granti asosida qo‘shimcha 3 000 ta o‘rin ajratilsin.
Qoraqalpog‘iston Respublikasi Vazirlar Kengashi soha va tarmoqlarning oliy ma’lumotli kadrlarga bo‘lgan ehtiyojini aniqlab, oliy ta’lim muassasalari va ta’lim yo‘nalishlari kesimidagi takliflarni O‘zbekiston Respublikasi ta’lim tashkilotlariga qabul qilish bo‘yicha davlat komissiyasiga 2023-yil 20-iyulga qadar taqdim etsin;
O‘zbekiston Respublikasi ta’lim tashkilotlariga qabul qilish bo‘yicha davlat komissiyasi (A. Aripov) ajratilgan davlat granti asosidagi qo‘shimcha 3 000 ta o‘ringa yoshlarni qabul qilishning aniq mexanizmlarini tasdiqlasin.
(10-band O‘zbekiston Respublikasi Prezidentining 2023-yil 3-iyuldagi PF-107-sonli Farmoniga asosan “a1” kichik band bilan to‘ldirilgan — Qonunchilik ma’lumotlari milliy bazasi, 04.07.2023-y., 06/23/107/0441-son)
b) Qoraqalpog‘iston Respublikasidagi davlat oliy ta’lim muassasalarini salohiyatli professor-o‘qituvchilar bilan ta’minlash maqsadida 2023-yildan boshlab mamlakatimizning yetakchi oliy ta’lim muassasalarida ekologiya, qishloq xo‘jaligi, irrigatsiya va qurilish yo‘nalishlari bo‘yicha tayanch doktoranturada kadrlarni maqsadli tayyorlash yo‘lga qo‘yilsin;
v) 2022-yil 1-oktabrdan boshlab Qoraqalpog‘iston Respublikasi hududida maktabgacha ta’lim sohasida davlat-xususiy sheriklik bo‘yicha bitimlarni imzolash, istisno tariqasida, Qoraqalpog‘iston Respublikasi Maktabgacha ta’lim vazirligi tomonidan amalga oshirilsin;
g) 2022-yil 1-oktabrdan boshlab 5 yil muddatga Qoraqalpog‘iston Respublikasi hududidagi nodavlat ta’lim tashkilotlari o‘quv jarayoni uchun jalb etilgan xorijiy mutaxassislar (o‘qituvchilar) O‘zbekiston Respublikasi hududida mehnat faoliyatini amalga oshirish huquqini beruvchi tasdiqnomalarni rasmiylashtirish va berish (uzaytirish) uchun undiriladigan to‘lov, O‘zbekiston Respublikasiga kirish vizasi olish uchun konsullik yig‘imlari va yashash joyida ro‘yxatga olish uchun undiriladigan davlat boji to‘lashdan ozod etilsin.
11. Qoraqalpog‘iston Respublikasida ijtimoiy himoya dasturlari qamrovini kengaytirish yo‘nalishi doirasida 2022-yil 15-sentabrdan boshlab Qoraqalpog‘iston Respublikasi va Xorazm viloyatida istiqomat qilayotgan yoshga doir pensiya va nafaqa oluvchilar, nogironligi bo‘lgan shaxslar uchun temir yo‘l va aviayo‘lovchilar chiptalarini sotish 50 foizlik imtiyozli tariflar bo‘yicha amalga oshirilsin hamda yo‘lovchi tashuvchi kompaniyalarning ushbu imtiyoz taqdim qilish bilan bog‘liq xarajatlari O‘zbekiston Respublikasi respublika budjeti mablag‘lari hisobidan qoplab berilsin.
Transport vazirligi Moliya vazirligi, “O‘zbekiston temir yo‘llari” AJ va rezident aviakompaniyalar bilan birgalikda bir oy muddatda yo‘lovchilarning tegishli toifalari uchun maxsus tariflarni tasdiqlasin.
12. Qoraqalpog‘iston Respublikasini ijtimoiy-iqtisodiy rivojlantirish, mavjud muammolarni bartaraf etish, aholi bandligini ta’minlash va tadbirkorlikni yanada rivojlantirish bo‘yicha “Yo‘l xaritasi” 3-ilovaga muvofiq tasdiqlansin.
13. Moliya vazirligi 2022-yil 1-oktabrga qadar “Ijtimoiy himoya yagona reyestri” axborot tizimi orqali aniqlangan kam ta’minlangan oilalarga qish mavsumini betalafot o‘tkazish uchun (ko‘mir, suyultirilgan gaz, oziq-ovqat, boshqa zaruriy ehtiyojlari uchun) har bir kam ta’minlangan oilaga bazaviy hisoblash miqdorining 2 baravari miqdorida bir martalik moddiy yordam pullarini ajratish uchun Qoraqalpog‘iston Respublikasi respublika budjetiga O‘zbekiston Respublikasi respublika budjetidan qo‘shimcha 100 milliard so‘mgacha mablag‘ ajratsin.
Qoraqalpog‘iston Respublikasi Vazirlar Kengashi 2022-yil 25-oktabrga qadar “Ijtimoiy himoya yagona reyestri” axborot tizimida ro‘yxatga olingan har bir oilaga qish mavsumini betalafot o‘tkazish uchun ajratilayotgan bir martalik moddiy yordam pullari to‘liq to‘lab berilishini ta’minlasin hamda amalga oshirilgan ishlar bo‘yicha O‘zbekiston Respublikasi Prezidenti Administratsiyasiga axborot bersin.
14. A-380 “G‘uzor-Buxoro-Nukus-Beyneu” xalqaro ahamiyatdagi avtomobil yo‘lining Qoraqalpog‘iston Respublikasi hududidan o‘tgan qismi bo‘ylab yo‘l bo‘yi infratuzilmasini rivojlantirish, shu jumladan savdo va servis obyektlarini joylashtirish maqsadida:
Qishloq xo‘jaligi vazirligi, Suv xo‘jaligi vazirligi, O‘rmon xo‘jaligi davlat qo‘mitasining 4-ilovaga muvofiq jami 809 gektar qishloq xo‘jaligiga mo‘ljallangan yer uchastkalari va o‘rmon fondi yerlarini, shundan 85,6 gektar sug‘oriladigan yer uchastkalarini (keyingi o‘rinlarda — tanlangan yer uchastkalari) aholi punktlarining qishloq xo‘jaligiga mo‘ljallanmagan yerlari toifasiga o‘tkazish to‘g‘risidagi xulosasi;
Qoraqalpog‘iston Respublikasi Kegeyli tumani, “Aktuba” OFY 3718q konturdagi 2 gektar va Xo‘jayli tumani, “Kulab” OFY 59q, 60q, 60aq konturdagi 3,7 gektar yer maydonida tashkil etilgan yoshlar sanoat va tadbirkorlik zonalari yerlarining yaylov yer toifasini sanoat, transport, aloqa, mudofaa va boshqa maqsadlarga mo‘ljallangan yerlar toifasiga o‘zgartirish to‘g‘risidagi xulosasi;
Iqtisodiy taraqqiyot va kambag‘allikni qisqartirish vazirligi, Qurilish vazirligi, Turizm va madaniy meros vazirligining tanlangan yer uchastkalarini master-reja asosida yo‘l bo‘yi infratuzilmasini rivojlantirish, jumladan savdo va servis obyektlarini joylashtirish uchun elektron onlayn-auksion orqali realizatsiya qilish to‘g‘risidagi taklifi ma’qullansin.
Kadastr agentligi mazkur bandga asosan yer resurslarining holati to‘g‘risidagi milliy hisobotga o‘zgartirishlar kiritilishini ta’minlasin.
Belgilansinki, tanlangan yer uchastkalari qishloq xo‘jaligiga mo‘ljallangan yerlar hamda o‘rmon fondi yerlari toifasidan chiqarilishi munosabati bilan hisoblanadigan qishloq xo‘jaligi va o‘rmon xo‘jaligi ishlab chiqarishi nobudgarchiliklarining o‘rnini qoplash bo‘yicha to‘lovlar, istisno tariqasida, undirilmaydi.
15. Qoraqalpog‘iston Respublikasi Vazirlar Kengashi ikki oy muddatda:
tanlangan yer uchastkalarining belgilangan tartibda zaxiraga qaytarilishi, davlat mulki sifatida davlat ro‘yxatidan o‘tkazilishi hamda elektron onlayn-auksionga chiqarilishini;
Qoraqalpog‘iston Respublikasi Vazirlar Kengashi huzuridagi tadbirkorlik infratuzilmasini rivojlantirish jamg‘armasi mablag‘lari hisobidan yetakchi loyiha tashkilotlarini jalb qilgan holda tanlangan yer uchastkalarining master-rejalari ishlab chiqilishini ta’minlasin.
16. Investitsiyalar va tashqi savdo vazirligi (Sh. Vafoyev) yil yakuniga qadar A-380 “G‘uzor-Buxoro-Nukus-Beyneu” xalqaro ahamiyatdagi avtomobil yo‘lining To‘rtko‘l, Beruniy va Ellikqal’a tumanlaridan o‘tgan qismini rekonstruksiya qilishga xalqaro moliya institutlaridan dastlabki hisob-kitoblarga asosan 160 million AQSh dollari miqdoridagi mablag‘lar jalb etilishini ta’minlasin.
17. Vazirlar Mahkamasi (A. Ramatov) Qurilish vazirligi, Kadastr agentligi va Qoraqalpog‘iston Respublikasi Vazirlar Kengashi bilan birgalikda ikki oy muddatda Qoraqalpog‘iston Respublikasining tumanlarida aholi uchun yakka tartibdagi uy-joylar qurish uchun yer uchastkalarini taqdim etish va 2023 — 2026-yillarda ko‘p qavatli va yakka tartibdagi uy-joylarni qurish parametrlarini tasdiqlashni nazarda tutuvchi normativ-huquqiy hujjat loyihasini ishlab chiqsin.
18. Belgilansinki, mazkur Farmonning 8-bandi “b” kichik bandining uchinchi xatboshisida va 10-bandining “g” kichik bandida nazarda tutilgan qoidalar O‘zbekiston Respublikasining barcha hududida tatbiq etiladi.
19. Moliya vazirligi Davlat soliq qo‘mitasi, Davlat bojxona qo‘mitasi, Qoraqalpog‘iston Respublikasi Vazirlar Kengashi hamda manfaatdor vazirlik va idoralar bilan birgalikda ikki oy muddatda qonun hujjatlariga mazkur Farmonning 2-bandi va 10-bandining “g” kichik bandidan kelib chiqadigan o‘zgartirish va qo‘shimchalar kiritish bo‘yicha normativ-huquqiy hujjat loyihasini Vazirlar Mahkamasiga kiritsin.
20. Axborot va ommaviy kommunikatsiyalar agentligi, O‘zbekiston Milliy teleradiokompaniyasi va O‘zbekiston Milliy axborot agentligi ommaviy axborot vositalari bilan birgalikda muntazam ravishda:
mazkur Farmonning maqsad va vazifalari ommaviy axborot vositalarida, shu jumladan Internet tarmog‘ida va ijtimoiy tarmoqlarda keng sharhlanishini hamda uning mazmun-mohiyati jamoatchilikka tushuntirilishini;
mazkur Farmonga asosan Qoraqalpog‘iston Respublikasida tadbirkorlik, innovatsion texnologiyalar va infratuzilmalarni jadal sur’atlarda rivojlantirish bo‘yicha amalga oshirilayotgan ishlarning atroflicha yoritib borilishini;
amalga oshirilayotgan chora-tadbirlarning borishi va natijalari to‘g‘risidagi xolis va to‘liq ma’lumotning aholiga yetkazilishini ta’minlasin.
21. Adliya vazirligi manfaatdor vazirlik va idoralar bilan birgalikda bir oy muddatda qonunchilikka mazkur Farmondan kelib chiqadigan o‘zgartirish va qo‘shimchalar to‘g‘risida Vazirlar Mahkamasiga takliflar kiritsin.
22. Ushbu Farmonning o‘z vaqtida va sifatli ijro etilishini nazorat qilish O‘zbekiston Respublikasi Bosh vaziri A.N. Aripov va O‘zbekiston Respublikasi Prezidenti Administratsiyasi rahbari S.U. Umurzakov zimmasiga yuklansin.
Amalga oshirilayotgan chora-tadbirlar natijadorligi yuzasidan har chorakda O‘zbekiston Respublikasi Prezidentiga axborot berib borilsin.",https://www.lex.uz/uz/docs/-6181114
34,Davlat aktivlari va qishloq xo‘jaligiga mo‘ljallanmagan yer uchastkalarini kredit ta’minoti sifatida garovga qo‘yish tartibi to‘g‘risidagi nizomni tasdiqlash haqida,"O‘zbekiston Respublikasi Prezidentining “Tadbirkorlik muhitini yaxshilash va xususiy sektorni rivojlantirish orqali barqaror iqtisodiy o‘sish uchun shart-sharoitlar yaratish borasidagi navbatdagi islohotlar to‘g‘risida” 2022-yil 8-apreldagi PF-101-son Farmoniga muvofiq xususiylashtirish jarayonlarini jadallashtirish, investitsiyaviy muhit jozibadorligini oshirish hamda davlat aktivlari va qishloq xo‘jaligiga mo‘ljallanmagan yer uchastkalarini sotib olgan investorlarga qo‘shimcha qulayliklar yaratish maqsadida Vazirlar Mahkamasi qaror qiladi:
1. O‘zbekiston Respublikasi Prezidentining “Tadbirkorlik muhitini yaxshilash va xususiy sektorni rivojlantirish orqali barqaror iqtisodiy o‘sish uchun shart-sharoitlar yaratish borasidagi navbatdagi islohotlar to‘g‘risida” 2022-yil 8-apreldagi PF-101-son Farmoniga asosan bo‘lib-bo‘lib to‘lash sharti bilan sotilgan davlat aktivlari va qishloq xo‘jaligiga mo‘ljallanmagan yer uchastkalari bo‘yicha kamida 35 foiz miqdoridagi dastlabki to‘lovni bir yo‘la amalga oshirgan xaridorlarga mazkur davlat aktivlari va yer uchastkalarini kredit ta’minoti sifatida garovga qo‘yish huquqi berilganligi ma’lumot uchun qabul qilinsin.
2. Quyidagilarni nazarda tutuvchi Davlat aktivlari va qishloq ho‘jaligiga mo‘ljallanmagan yer uchastkalarini kredit ta’minoti sifatida garovga qo‘yish tartibi to‘g‘risidagi nizom ilovaga muvofiq tasdiqlansin:
sotilgan davlat aktivlari va yer uchastkalari bo‘yicha kamida 35 foiz miqdoridagi dastlabki to‘lovni bir yo‘la amalga oshirgan xaridorlarga mazkur davlat aktivi yoki yer uchastkasini kredit ta’minoti sifatida garovga qo‘yish huquqini berish tartibi;
tijorat banklari tomonidan berilgan kreditni xaridorga faqat ushbu sotilgan davlat aktivi hisoblangan korxona (obyekt) va (yoki) yer uchastkasi negizida amalga oshiriladigan loyihalar va ularni rivojlantirish uchun sarflash tartibi;
berilgan kreditning maqsadli ishlatilishini tegishli tijorat banki va Davlat aktivlarini boshqarish agentligi tomonidan monitoring qilish tartibi.
3. Tijorat banklariga ushbu qaror talabidan kelib chiqib kredit siyosatiga tegishli o‘zgartirish va qo‘shimchalar kiritish tavsiya etilsin.
4. Mazkur qarorning bajarilishini nazorat qilish O‘zbekiston Respublikasi Bosh vazirining moliya-iqtisodiyot va kambag‘allikni qisqartirish masalalari bo‘yicha o‘rinbosari — iqtisodiy taraqqiyot va kambag‘allikni qisqartirish vaziri J.A. Qo‘chqorov va Davlat aktivlarini boshqarish agentligi direktori A.J. Ortikov zimmasiga yuklansin.",https://www.lex.uz/uz/docs/-6138161
35,"Davlat xizmatlari ko‘rsatishni soddalashtirish, byurokratik to‘siqlarni qisqartirish hamda davlat xizmatlari ko‘rsatish milliy tizimini rivojlantirishning qo‘shimcha chora-tadbirlari to‘g‘risida","Davlat xizmatlari ko‘rsatishni soddalashtirish, byurokratik to‘siqlarni qisqartirish hamda davlat xizmatlari ko‘rsatish milliy tizimini rivojlantirishning qo‘shimcha chora-tadbirlari to‘g‘risida
Respublikada davlat xizmatlarini ko‘rsatishda byurokratizm, sansalorlik va boshqa ma’muriy to‘siqlarni bartaraf etish, eskirgan va zamon talablariga mos kelmaydigan tartib-taomillarni tubdan qisqartirishga qaratilgan tizimli ishlar amalga oshirilmoqda.
Jumladan, aholi va tadbirkorlik subyektlari tomonidan 73 turdagi ma’lumotnoma va hujjatlar taqdim etilishi talabi bekor qilinib, davlat organlari tomonidan ushbu ma’lumotlarni “Elektron hukumat” tizimi idoralararo integratsiyalashuv platformasidan foydalangan holda olish tizimi joriy etildi.
Shu bilan birga, aholiga davlat xizmatlarini qulay va oson shakllarda ko‘rsatish ko‘lamini oshirish va fuqarolarning idorama-idora sarson bo‘lib yurishining oldini olish, davlat organlari axborot tizimida mavjud ma’lumotlarni ishonchli himoya qilish bo‘yicha ishlarni izchil davom ettirish zarur.
Jismoniy va yuridik shaxslar uchun davlat xizmatlari ko‘rsatish ko‘lamini oshirish, aholining masofadan turib elektron davlat xizmatlaridan mustaqil foydalanish imkoniyatlarini kengaytirish, shuningdek, bu borada barcha uchun teng sharoitlarni yaratish orqali inklyuziv muhitni shakllantirish maqsadida:
1. 2022-yil 1-avgustdan boshlab:
a) davlat xizmatlaridan foydalanish uchun shaxsni identifikatsiyalashning mavjud tizim va vositalariga qo‘shimcha ravishda jismoniy shaxsni identifikatsiyalashning Mobil-ID tizimi (keyingi o‘rinlarda — Mobil-ID tizimi) joriy etilsin;
b) shunday tartib o‘rnatilsinki, unga muvofiq:
Mobil-ID tizimi “Elektron hukumat” tizimi foydalanuvchilarini identifikatsiyalash bo‘yicha yagona axborot tizimining tarkibiy qismi hisoblanadi va shaxsni uning mobil telefon raqami orqali identifikatsiyalashni nazarda tutadi;
shaxsni Mobil-ID tizimi yordamida identifikatsiyalash fuqaroning xohishiga ko‘ra davlat xizmatlari markazi (keyingi o‘rinlarda — Markaz) yoki notarial idora tomonidan yoxud Yagona interaktiv davlat xizmatlari portalining (keyingi o‘rinlarda — YIDXP) mobil ilovasi orqali amalga oshiriladi;
Mobil-ID tizimi yordamida identifikatsiyadan o‘tish uchun fuqaro tomonidan bevosita Markaz yoki notarial idoraga murojaat qilinganda shaxsni tasdiqlovchi hujjatning asli taqdim etiladi hamda Markaz yoki notarial idora xodimi tomonidan fuqaroning yuzi raqamli formatda rasmga tushiriladi, elektron shaklda qo‘l barmog‘i izi olinadi va mobil telefon raqami YIDXPdagi shaxsiy kabinetga bog‘lanadi;
Mobil-ID tizimi yordamida identifikatsiyadan o‘tish uchun fuqaro tomonidan YIDXPning mobil ilovasidan foydalanilganda masofadan biometrik identifikatsiyalash (Face-ID) usuli yoki ID-kartadagi elektron raqamli imzo qo‘llaniladi hamda mobil telefon raqami YIDXPdagi shaxsiy kabinetga bepul bog‘lanadi;
bevosita Markazlar yoki notarial idora orqali fuqarolarni Mobil-ID tizimiga identifikatsiya qilish 2022-yil 31-dekabrga qadar to‘lov undirilmasdan, 2023-yil 1-yanvardan boshlab bazaviy hisoblash miqdorining 2 foizi miqdorida bir martalik to‘lov undirilgan holda amalga oshiriladi;
Mobil-ID tizimi foydalanuvchilari elektron raqamli imzoni qo‘llamagan holda barcha davlat xizmatlaridan (bundan moliyaviy xizmatlar mustasno) foydalanishi mumkin;
fuqaroning YIDXPdagi shaxsiy kabinetiga yuboriladigan barcha xabarnomalar uning xohishiga ko‘ra va belgilangan to‘lovlar asosida Mobil-ID tizimi orqali identifikatsiyalangan mobil telefon raqamiga SMS-xabar shaklida yuboriladi.
2. Belgilab qo‘yilsinki, Mobil-ID tizimini joriy qilish va kelgusida texnik qo‘llab-quvvatlash bilan bog‘liq xarajatlar Adliya vazirligining Davlat xizmatlarini rivojlantirish jamg‘armasi hamda Axborot texnologiyalari va kommunikatsiyalarini rivojlantirish vazirligining budjetdan tashqari mablag‘lari hisobidan teng miqdorda yoxud qonunchilik hujjatlarida taqiqlanmagan boshqa manbalar hisobidan amalga oshiriladi.
3. Quyidagilar aholi va tadbirkorlik subyektlariga davlat xizmatlari ko‘rsatish bo‘yicha vazifalarni amalga oshirishda Adliya vazirligining kelgusi besh yillikdagi ustuvor faoliyat yo‘nalishlari etib belgilansin:
“Davlat xizmatlarini ko‘rsatishda fuqaro e’tibor markazida” (Citizen — centric service) tamoyili asosida davlat xizmatlari ko‘rsatish milliy tizimini modernizatsiya qilish;
Markazlar faoliyatida qo‘llanilayotgan axborot-kommunikatsiya texnologiyalari imkoniyatlarini kengaytirish, aholining elektron davlat xizmatlaridan foydalanish darajasini keskin oshirish hamda ish yuritishni “qog‘ozsiz” tamoyil asosida olib borish;
biznes jarayonlarini modernizatsiyalash usullari (Business Process Reengineering) asosida har bir davlat xizmatini maqbullashtirish, shu jumladan muddatlar va talab etiladigan hujjatlar sonini maksimal darajada qisqartirish orqali “bir darcha” tamoyilini amaliyotga to‘liq tatbiq etish;
ijtimoiy-iqtisodiy va texnologik rivojlanishning joriy holati, aholi va tadbirkorlik subyektlarining ehtiyoji va talablaridan kelib chiqib davlat xizmatlarining yangi turlarini yo‘lga qo‘yish hamda o‘z ahamiyatini yo‘qotgan davlat xizmatlarini birlashtirish yoki bekor qilish;
jismoniy imkoniyati cheklangan va nogironligi bo‘lgan shaxslarga davlat xizmatlarini ko‘rsatishda inklyuziv muhitni yaratish;
davlat organlarining tashabbusi asosida proaktiv davlat xizmatlari hamda bitta so‘rov bo‘yicha o‘zaro bog‘liq kompozit davlat xizmatlari ko‘rsatish amaliyotini kengaytirish;
o‘ziga o‘zi xizmat ko‘rsatish uchun zarur shart-sharoitlar yaratish, aholi va tadbirkorlik subyektlarining davlat xizmatlaridan mustaqil foydalanish ko‘nikmalarini oshirib borish.
4. Quyidagilar:
Davlat xizmatlari ko‘rsatish tizimini modernizatsiya qilish va jadal rivojlantirishning 2022 — 2026-yillarga mo‘ljallangan milliy strategiyasi 1-ilovaga muvofiq;
Davlat xizmatlari ko‘rsatish tizimini modernizatsiya qilish va jadal rivojlantirishning 2022 — 2026-yillarga mo‘ljallangan milliy strategiyasini 2022-2023-yillarda amalga oshirish bo‘yicha “yo‘l xaritasi” 2-ilovaga muvofiq;
2022-yil 1-iyuldan ayrim talab va shartlari bekor qilinayotgan litsenziyalar va ruxsat etish xususiyatiga ega hujjatlar ro‘yxati 3-ilovaga muvofiq;
2022-yil 1-iyundan Yagona interaktiv davlat xizmatlari portalida elektron raqamli imzo bilan tasdiqlash talab etilmaydigan davlat xizmatlari ro‘yxati 4-ilovaga muvofiq;
“Elektron hukumat” doirasida aholi va tadbirkorlik subyektlariga ko‘rsatiladigan davlat xizmatlari to‘g‘risida elektron xabardor qilish tizimiga davlat organlari va tashkilotlarining axborot tizimlarini integratsiya qilish jadvali 5-ilovaga muvofiq;
Ma’muriy huquqbuzarlik to‘g‘risidagi ishlarni yuritish va ko‘rib chiqish vakolatiga ega bo‘lgan davlat organlarining axborot tizimlari va ma’lumotlar bazalarini Yagona billing tizimiga bosqichma-bosqich integratsiya qilish jadvali 6-ilovaga muvofiq;
2022 — 2026-yillarda davlat xizmatlari ko‘rsatish tizimini jadal rivojlantirishning maqsadli ko‘rsatkichlari (indikatorlari) 7-ilovaga muvofiq tasdiqlansin.
5. Belgilansinki, 2022-yil 1-iyuldan boshlab kommunal tashkilotlar tomonidan aholidan, shu jumladan tadbirkorlik subyektlaridan O‘zbekiston Respublikasi Prezidentining 2021-yil 23-martdagi PF-6191-son Farmonining 4-bandi hamda 2021-yil 24-iyuldagi PF-6269-son Farmonining 5-bandida nazarda tutilgan ma’lumot va hujjatlarni talab qilish bekor qilinadi.
“Hududiy elektr tarmoqlari” AJ, “Hududgazta’minot” AJ, “O‘zsuvta’minot” AJ va “Toshissiqquvvati” DUK Axborot texnologiyalari va kommunikatsiyalarini rivojlantirish vazirligi bilan birgalikda 2022-yil 1-iyunga qadar o‘z axborot tizimlarining “Elektron hukumat” tizimi doirasida ishlovchi Raqamli ma’lumotlar platformasiga integratsiya qilinishini ta’minlasin.
6. Xizmatlar ko‘rsatish sifatini oshirish, fuqarolar va xususiy sektorga yanada qulay shart-sharoitlar yaratish maqsadida 2022-yil 1-sentabrdan boshlab quyidagi nodavlat tashkilotlarga “Elektron hukumat” tizimi orqali olinishi mumkin bo‘lgan ma’lumotlardan foydalanish imkoniyati yaratilsin:
tijorat banklari;
telekommunikatsiya tashkilotlari;
xususiy tibbiyot muassasalari;
nodavlat ta’lim tashkilotlari;
sug‘urta tashkilotlari.
Belgilansinki, “Elektron hukumat” tizimidan foydalanishga ruxsat berilgan nodavlat tashkilotlar shaxsga doir ma’lumotlarni himoya qilish hamda uchinchi shaxslarga ma’lum qilmaslik bo‘yicha zarur tashkiliy va texnik choralarni ko‘rishi shart. Bunda, shaxsga doir ma’lumotlar to‘g‘risidagi qonunchilik talablariga rioya etish tegishli litsenziyaning talab va shartlaridan biri hisoblanadi.
7. Axborot texnologiyalari va kommunikatsiyalarini rivojlantirish vazirligi:
bir oy muddatda “Elektron hukumat” tizimi doirasida ma’lumotlarni nodavlat tashkilotlarga taqdim etuvchi Raqamli ma’lumotlar platformasini ishlab chiqsin;
ikki oy muddatda nodavlat tashkilotlarni Raqamli ma’lumotlar platformasiga ulash hamda barcha davlat organlari va tashkilotlari axborot tizimlarida mavjud bo‘lgan ma’lumotlar nodavlat tashkilotlarga faqat Raqamli ma’lumotlar platformasi orqali taqdim etilishini nazarda tutuvchi normativ-huquqiy hujjat loyihasini Vazirlar Mahkamasiga kiritsin;
2022-yil 1-iyunga qadar ushbu Farmonga 4-ilovada ko‘rsatilgan davlat xizmatlaridan YIDXPda elektron raqamli imzo bilan tasdiqlamasdan foydalanish imkoniyatini yaratsin;
2022-yil 1-avgustga qadar davlat xizmatlaridan foydalanish uchun Mobil-ID tizimini, shuningdek, shaxsga doir ma’lumotlarni “Elektron hukumat” tizimidan foydalangan holda taqdim etishning yangi tartibini joriy etish bo‘yicha tashkiliy-texnik choralarni amalga oshirsin.
8. Shaxsga doir ma’lumotlarning konfidensialligini va ishonchli himoya qilinishini ta’minlash maqsadida 2022-yil 1-avgustdan boshlab shaxsga doir ma’lumotlarni “Elektron hukumat” tizimidan foydalangan holda olishning quyidagi tartibi joriy etilsin:
davlat organlari tomonidan shaxsga doir ma’lumotlar “Elektron hukumat” tizimi orqali so‘rab olinganda shaxsga doir ma’lumotlar subyektining YIDXPdagi shaxsiy kabineti yoki Mobil-ID tizimi orqali identifikatsiyadan o‘tgan mobil telefon raqamiga bu haqida xabarnoma yuboriladi (bundan davlat siri va qonunchilikka muvofiq foydalanish cheklangan ma’lumotlarni o‘z ichiga olgan holatlar mustasno);
xo‘jalik birlashmalari, davlat tashkilotlari va muassasalari, “Elektron hukumat” tizimidan foydalanishga ruxsat berilgan nodavlat tashkilotlar tomonidan ishlarni bajarish va xizmatlarni ko‘rsatishda shaxsga doir ma’lumotlar uning subyekti roziligi bilan “Elektron hukumat” tizimi orqali taqdim etiladi. Bunda, ma’lumotlar tegishli tashkilotga shaxsga doir ma’lumotlar subyektining YIDXPdagi shaxsiy kabineti yoki Mobil-ID tizimi orqali identifikatsiyadan o‘tgan mobil telefon raqamidan tasdiq olingandan so‘ng “Elektron hukumat” tizimi orqali taqdim etiladi.
Davlat personallashtirish markazi Adliya vazirligi bilan birgalikda uch oy muddatda davlat organlari va boshqa tashkilotlarning vakolat, funksiya va faoliyat yo‘nalishidan kelib chiqqan holda, “Elektron hukumat” tizimi orqali shaxsga doir ma’lumotlardan foydalanish doirasi va chegaralarini belgilash bo‘yicha takliflarni Vazirlar Mahkamasiga kiritsin.
9. Shunday tartib joriy etilsinki, unga muvofiq 2022-yil 1-iyundan boshlab:
“Ijtimoiy himoya yagona reyestri” axborot tizimida ro‘yxatga olingan shaxslar va ularning farzandlari hamda “Yoshlar daftari”ga kiritilgan yoshlar oliy ta’lim muassasalariga o‘qishga qabul qilishda o‘tkaziladigan kirish test sinovlarida ishtirok etish uchun undiriladigan to‘lovlardan ozod etiladi;
Markazlarda aholi va tadbirkorlik subyektlariga elektron davlat xizmatlaridan foydalanish uchun o‘ziga o‘zi xizmat ko‘rsatuvchi joylar tashkil etiladi. Bunda, Markazlarda faoliyat olib borayotgan operatorlarning kamida 1 nafari davlat xizmatlaridan mustaqil foydalanmoqchi bo‘lgan shaxslarga bevosita yordam ko‘rsatishga jalb etiladi;
davlat xizmatidan foydalanishda undiriladigan to‘lovlarni Markazlarda joylashgan tijorat banklari shoxobchasidan naqd yoki naqd pulsiz shaklda amalga oshirganda ikki foizgacha bo‘lgan tijorat bankining komissiya summasi uchun alohida to‘lov undirilmaydi (bundan davlat boji to‘lovlari mustasno). Bunda, mablag‘larni oluvchilarning har biriga yo‘naltiriladigan summalar proporsional ravishda kamaytirilgan holda, tijorat bankining komissiya to‘lovi xizmatdan foydalanish uchun to‘lanadigan to‘lov hisobidan o‘tkazib beriladi;
tashkiliy-huquqiy shaklidan qat’i nazar davlat xizmatlarini ko‘rsatish yoki boshqa ma’muriy tartib-taomillarni amalga oshirish funksiyalari yuklatilgan tashkilotlarning mansabdor shaxslari va mas’ul xodimlari davlat xizmatlari ko‘rsatish sohasidagi qonunchilik hujjatlarini buzganlik uchun javobgar hisoblanadi.
10. Adliya vazirligi 2022-yil 1-iyulga qadar:
Axborot texnologiyalari va kommunikatsiyalarini rivojlantirish vazirligi, Elektron texnologiyalarini rivojlantirish markazi va Davlat personallashtirish markazi bilan birgalikda shaxsni Mobil-ID tizimi orqali identifikatsiyalash tartibini joriy etish bo‘yicha normativ-huquqiy hujjat loyihasini Vazirlar Mahkamasiga kiritsin;
Markazlarda davlat xizmatlari uchun to‘lovlarni qabul qiladigan tijorat banklari shoxobchalarini ijara to‘lovlarini undirmagan holda besh yilgacha bo‘lgan muddatga joylashtirish bo‘yicha tanlov o‘tkazsin;
qonunchilik hujjatlariga mazkur Farmondan kelib chiqadigan o‘zgartirish va qo‘shimchalar to‘g‘risida Vazirlar Mahkamasiga takliflar kiritsin.
11. O‘zbekiston Respublikasi Prezidentining ayrim hujjatlariga 8-ilovaga muvofiq o‘zgartirish va qo‘shimchalar kiritilsin.
12. O‘zbekiston Respublikasi Prezidentining ayrim hujjatlari 9-ilovaga muvofiq o‘z kuchini yo‘qotgan deb hisoblansin.
13. O‘zbekiston Milliy teleradiokompaniyasi Axborot va ommaviy kommunikatsiyalar agentligi hamda O‘zbekiston Milliy axborot agentligi bilan birgalikda mazkur Farmonning mazmun-mohiyati ommaviy axborot vositalarida keng yoritilishini ta’minlasin.
14. Mazkur Farmonning ijrosini samarali tashkil qilishga mas’ul va shaxsiy javobgar etib adliya vaziri R.Q. Davletov hamda axborot texnologiyalari va kommunikatsiyalarini rivojlantirish vaziri Sh.X. Shermatov belgilansin.
Farmon ijrosini muhokama qilib borish, mas’ul idoralar faoliyatini muvofiqlashtirish va nazorat qilish O‘zbekiston Respublikasining Bosh vaziri A.N. Aripov zimmasiga yuklansin.
Amalga oshirilgan chora-tadbirlarning natijadorligi to‘g‘risida 2022-yil 1-noyabrga qadar O‘zbekiston Respublikasi Prezidentiga axborot berilsin.",https://www.lex.uz/uz/docs/-5971599
36,Hududlarda tadbirkorlik loyihalarini moliyalashtirish mexanizmlarini yanada kengaytirish chora-tadbirlari to‘g‘risida,"Hududlarda amalga oshirilayotgan tadbirkorlik loyihalarini moliyaviy qo‘llab-quvvatlash, tadbirkorlik tashabbuslarining o‘z vaqtida amalga oshirilishini ta’minlash orqali kichik va o‘rta tadbirkorlikni yanada rivojlantirish maqsadida:
1. Investitsiyalar va tashqi savdo vazirligi, Moliya vazirligi hamda Markaziy bankning kichik tadbirkorlik subyektlari faoliyatini moliyalashtirish uchun tijorat banklariga Tiklanish va taraqqiyot jamg‘armasining mablag‘lari hisobidan 300 million AQSh dollari ekvivalentida kredit liniyasini ajratish to‘g‘risidagi taklifi ma’qullansin.
2. Belgilansinki:
kredit liniyasi tijorat banklariga 7 yil muddatga, shu jumladan 3 yillik imtiyozli davr bilan yillik 10 foiz stavkada milliy valyutada ajratiladi;
tijorat banklari tomonidan kreditlar ishlab chiqarish va xizmat ko‘rsatish sohasidagi loyihalarni amalga oshirish (bundan qurilish, savdo, vositachilik sohasidagi loyihalar, shuningdek, aksizosti tovarlar ishlab chiqaruvchilar, davlat korxonalari va ustav jamg‘armasida (ustav kapitalida) davlat ulushi mavjud bo‘lgan yuridik shaxslar hamda aylanma mablag‘larni to‘ldirish holatlari mustasno) uchun yillik 14 foiz stavkada, 5 yilgacha muddatga, shu jumladan 2 yilgacha bo‘lgan imtiyozli davr bilan 5 milliard so‘mgacha miqdorda ajratiladi;
tadbirkorlik subyektlarining faoliyat davri 6 oygacha bo‘lganda 1 milliard so‘mgacha, 6 oydan 1 yilgacha bo‘lganda 2 milliard so‘mgacha, 1 yildan 2 yilgacha bo‘lganda 3 milliard so‘mgacha, 2 yildan 3 yilgacha bo‘lganda 4 milliard so‘mgacha va 3 yildan oshganda 5 milliard so‘mgacha kreditlar ajratiladi;
kredit liniyasi mablag‘larining kamida 70 foizi Nukus shahridan, viloyatlarning ma’muriy markazlaridan va viloyat bo‘ysunuvida bo‘lgan shaharlardan tashqari hududlarda faoliyat ko‘rsatayotgan tadbirkorlarga ajratiladi.
3. Mazkur qaror doirasida ajratilgan kredit liniyasidan samarali foydalanilishini muvofiqlashtirish Bosh vazir o‘rinbosari S.U. Umurzakov tomonidan amalga oshiriladi va unga quyidagi vazifalar yuklatiladi:
kredit mablag‘lariga talab va loyihalarning istiqboli va qo‘shimcha ish o‘rinlari yaratishga qaratilganidan kelib chiqib, kredit liniyasi resurslarini hududlar (Qoraqalpog‘iston Respublikasi va viloyatlar) va tijorat banklari kesimida taqsimlash;
loyiha fabrikalari va loyiha guruhlari tomonidan tijorat banklari bilan hamkorlikda loyiha va loyihaoldi hujjatlarning sifatli va qisqa muddatlarda ishlab chiqilishini ta’minlash;
tadbirkorlik subyektlari hamda tijorat banklari tomonidan kredit liniyasi mablag‘lari samarali va manzilli ishlatilishi ustidan tizimli monitoring ishlarini tashkil etish;
vazirlik, idora va hudud rahbarlarining kredit mablag‘larini o‘zlashtirish, loyihalarni amalga oshirish va belgilangan muddatda ishga tushirish to‘g‘risidagi hisobotlarini eshitib borish.
4. Tiklanish va taraqqiyot jamg‘armasi (Sh. Vafayev) resurslar hududlar va tijorat banklari kesimidagi taqsimotga muvofiq tijorat banklarining talabnomasi kelib tushgandan so‘ng uch kunlik muddatda tijorat banklariga joylashtirilishini ta’minlasin.
5. Tijorat banklariga Tiklanish va taraqqiyot jamg‘armasi ajratayotgan mablag‘larning tadbirkorlik subyektlari tomonidan maqsadli ishlatilishi va qaytarilishi ustidan tizimli monitoring hamda nazorat qilish tavsiya etilsin.
6. O‘zbekiston Respublikasi Prezidentining ayrim qarorlariga ilovaga muvofiq o‘zgartirishlar kiritilsin.
7. Moliya vazirligi Investitsiyalar va tashqi savdo vazirligi bilan birgalikda ikki oy muddatda ushbu qarordan kelib chiqib “2022-yil uchun O‘zbekiston Respublikasining Davlat budjeti to‘g‘risida”gi Qonunga o‘zgartirish va qo‘shimchalar kiritish bo‘yicha Vazirlar Mahkamasiga takliflar kiritsin.
8. Mazkur qarorning ijrosini nazorat qilish Bosh vazir o‘rinbosari S.U. Umurzakov zimmasiga yuklansin.
O‘zbekiston Respublikasi Prezidenti Sh. MIRZIYOYEV
Toshkent sh.,
2022-yil 19-aprel,
PQ-212-son
O‘zbekiston Respublikasi Prezidentining 2022-yil 19-apreldagi PQ-212-son qaroriga
ILOVA
O‘zbekiston Respublikasi Prezidentining ayrim qarorlariga kiritilayotgan o‘zgartirishlar
1. O‘zbekiston Respublikasi Prezidentining 2020-yil 16-iyundagi “Xizmatlar sohasini qo‘llab-quvvatlash chora-tadbirlari to‘g‘risida”gi PQ-4752-son qarori 2-bandida:
a) ikkinchi xatboshidagi “foiz stavkasi O‘zbekiston Respublikasi Markaziy bankining asosiy stavkasidan 4 foiz past qilib” so‘zlari “10 foiz stavkada” so‘zlari bilan almashtirilsin;
b) uchinchi xatboshidagi “Markaziy bankning asosiy stavkasi bo‘yicha” so‘zlari “14 foiz stavkada” so‘zlari bilan almashtirilsin.
2. O‘zbekiston Respublikasi Prezidentining 2021-yil 11-maydagi “Xizmatlar sohasini jadal rivojlantirish chora-tadbirlari to‘g‘risida”gi PQ-5113-son qarori 5-bandida:
a) to‘rtinchi xatboshidagi “foiz stavkasi Markaziy bankning asosiy stavkasidan 4 foiz bandga past qilib” so‘zlari “10 foiz stavkada” so‘zlari bilan almashtirilsin;
b) beshinchi xatboshidagi “Markaziy bankning asosiy stavkasida” so‘zlari “14 foiz stavkada” so‘zlari bilan almashtirilsin.",https://www.lex.uz/uz/docs/-5969605
37,O‘zbekiston Respublikasi Iqtisodiy taraqqiyot va kambag‘allikni qisqartirish vazirligi huzuridagi Mahallabay ishlash va tadbirkorlikni rivojlantirish agentligi faoliyatini tashkil etish chora-tadbirlari to‘g‘risida,"O‘zbekiston Respublikasi Prezidentining “Mahallada tadbirkorlikni rivojlantirish, aholi bandligini ta’minlash va kambag‘allikni qisqartirish bo‘yicha davlat siyosatining ustuvor yo‘nalishlari to‘g‘risida” 2021-yil 3-dekabrdagi PF-29-son Farmoni hamda “Mahallada tadbirkorlikni rivojlantirish, aholi bandligini ta’minlash va kambag‘allikni qisqartirish masalalari bo‘yicha hokim yordamchilari faoliyatini tashkil etish chora-tadbirlari to‘g‘risida” 2021-yil 3-dekabrdagi PQ-31-son va “Iqtisodiy taraqqiyot va kambag‘allikni qisqartirish vazirligi huzuridagi Mahallabay ishlash va tadbirkorlikni rivojlantirish agentligi faoliyatini tashkil etish chora-tadbirlari to‘g‘risida” 2021-yil 24-dekabrdagi PQ-62-son qarorlari ijrosini ta’minlash maqsadida Vazirlar Mahkamasi qaror qiladi:
1. Quyidagilar:
a) O‘zbekiston Respublikasi Prezidentining “Mahallada tadbirkorlikni rivojlantirish, aholi bandligini ta’minlash va kambag‘allikni qisqartirish bo‘yicha davlat siyosatining ustuvor yo‘nalishlari to‘g‘risida” 2021-yil 3-dekabrdagi PF-29-son Farmoniga muvofiq:
O‘zbekiston Respublikasi Iqtisodiy taraqqiyot va kambag‘allikni qisqartirish vazirligi huzurida Mahallabay ishlash va tadbirkorlikni rivojlantirish agentligi (keyingi o‘rinlarda — Agentlik), Agentlikning Qoraqalpog‘iston Respublikasi, viloyatlar va Toshkent shahridagi hududiy boshqarmalari, tuman (shahar)larda Mahallabay ishlash va tadbirkorlikni rivojlantirish markazlari (keyingi o‘rinda — Markaz) tashkil etilganligi;
mahallada tadbirkorlikni rivojlantirish, aholi bandligini ta’minlash va kambag‘allikni qisqartirish masalalari bo‘yicha tuman (shahar) hokimining yordamchisi (keyingi o‘rinda — hokim yordamchilari) lavozimi ta’sis etilganligi;
b) O‘zbekiston Respublikasi Prezidentining “Iqtisodiy taraqqiyot va kambag‘allikni qisqartirish vazirligi huzuridagi Mahallabay ishlash va tadbirkorlikni rivojlantirish agentligi faoliyatini tashkil etish chora-tadbirlari to‘g‘risida” 2021-yil 24-dekabrdagi PQ-62-son qaroriga muvofiq:
Agentlik tarkibida yuridik shaxs maqomiga ega bo‘lmagan Aholini tadbirkorlikka jalb qilish jamg‘armasi (keyingi o‘rinlarda — Jamg‘arma) tashkil etilganligi;
hokim yordamchilari faoliyatini samarali tashkil etish va baholab borish imkonini beruvchi “Onlayn mahalla” elektron platformasini ishga tushurish belgilanganligi ma’lumot uchun qabul qilinsin.
2. Quyidagilar:
Agentlikning maqomi, vazifalari, funksiyalari, huquqlari, javobgarligi, faoliyatini tashkil etish, shuningdek, Agentlik rahbarlarining funksional vazifalari hamda faoliyat yuritish tartibini nazarda tutuvchi O‘zbekiston Respublikasi Iqtisodiy taraqqiyot va kambag‘allikni qisqartirish vazirligi huzuridagi Mahallabay ishlash va tadbirkorlikni rivojlantirish agentligi to‘g‘risidagi nizom 1-ilovaga muvofiq;
Markaz faoliyatini tashkil etish, asosiy vazifa va funksiyalari, huquq va javobgarligini belgilashni nazarda tutuvchi Mahallabay ishlash va tadbirkorlikni rivojlantirish markazi to‘g‘risidagi namunaviy nizom 2-ilovaga muvofiq;
hokim yordamchilarining asosiy vazifalari va faoliyat yo‘nalishlarini nazarda tutuvchi Mahallada tadbirkorlikni rivojlantirish, aholi bandligini ta’minlash va kambag‘allikni qisqartirish masalalari bo‘yicha tuman (shahar) hokimining yordamchisi faoliyatini tashkil etish to‘g‘risidagi namunaviy nizom 3-ilovaga muvofiq;
Jamg‘arma mablag‘larini shakllantirish va ulardan foydalanish tartibini belgilashni nazarda tutuvchi Mahallabay ishlash va tadbirkorlikni rivojlantirish agentligining Aholini tadbirkorlikka jalb qilish jamg‘armasi to‘g‘risidagi nizom 4-ilovaga muvofiq;
“Onlayn mahalla” elektron platformasiga ma’lumotlar bazasi integratsiya qilinadigan hamda ushbu integratsiyalashgan tizimdan real vaqt rejimida (onlayn) foydalana oladigan davlat organlari va tashkilotlarining ro‘yxati 5-ilovaga muvofiq tasdiqlansin.
3. Agentlik Toshkent shahri, Qoratosh ko‘chasi, 1-uy (10, 11, 12-qavatlar) manzilidagi O‘zbekiston Banklari assotsiatsiyasining “Moliya Binokor Xizmat” shu’ba korxonasi binosiga tekin foydalanish huquqi asosida joylashtirilsin.
Bunda, tekin foydalanish huquqi asosi ajratilgan binoni (10, 11, 12-qavatlar) saqlash xarajatlari O‘zbekiston Respublikasi respublika budjeti hamda Agentlikning Aholini tadbirkorlikka jalb qilish jamg‘armasi mablag‘lari hisobidan qoplansin.
4. O‘zbekiston Respublikasi Moliya vazirligi:
Agentlikka jami 16 ta, shu jumladan markaziy apparatiga 1 ta shaxsan biriktirilgan va 1 ta maxsus avtotransport vositasi hamda Agentlikning hududiy boshqarmalariga 14 ta yengil avtotransport vositasini saqlashga tegishligiga ko‘ra O‘zbekiston Respublikasi respublika budjeti va mahalliy budjet mablag‘lari hisobidan limit ajratilishini;
Agentlikning asoslantirigan hisob-kitoblariga muvofiq hokim yordamchilarining “Onlayn mahalla” axborot platformasidan foydalanishi uchun xarid qilinayotgan planshet qurilmalarini rasmiylashtirish, bojxona to‘lovlari va ular bilan bog‘liq boshqa xarajatlar uchun O‘zbekiston Respublikasi Davlat budjetidan qo‘shimcha mablag‘lar ajratilishini ta’minlasin.
5. Agentlik Vazirlar Mahkamasining zaxira jamg‘armasidan hokim yordamchilari “Onlayn mahalla” elektron platformasidan foydalanish uchun planshet qurilmalarini 30 foiz oldindan va qolgan 70 foizini akkreditiv to‘lov asosida xarid qilishni ta’minlasin.
6. O‘zbekiston Respublikasi Axborot texnologiyalari va kommunikatsiyalarini rivojlantirish vazirligi Agentlik bilan birgalikda bir oy muddatda ushbu qarorga 5-ilovada ko‘rsatilgan vazirlik va idoralarning ma’lumotlar bazalaridan real vaqt rejimida (onlayn) foydalanish uchun “Onlayn mahalla” elektron platformasini “Elektron hukumat” tizimining idoralararo integratsiyalashuv platformasiga integratsiya qilinishini ta’minlasin.
Mazkur qarorga 5-ilovada ko‘rsatilgan vazirlik va idoralar rahbarlariga elektron ma’lumotlar bazalarini o‘z vaqtida va sifatli shakllantirish, ma’lumotlarni raqamlashtirish, ma’lumotlar hamda elektron ko‘rinishdagi hujjatlarni o‘z muddatida “Elektron hukumat” tizimining idoralararo integratsiyalashuv platformasiga integratsiya qilishni ta’minlash yuzasidan shaxsiy javobgarlik yuklansin.
7. Shunday tartib o‘rnatilsinki, unga muvofiq:
hokim yordamchisi tomonidan kredit, subsidiya, grant va moddiy yordam turlari bo‘yicha kelib tushayotgan har bir murojaatni chuqur o‘rgangan holda, uch ish kunida murojaat muallifiga va tegishli tashkilotga belgilangan tartibda ijobiy tavsiya yoki rad etish to‘g‘risida xulosani yuboradi;
hokim yordamchilari beradigan tavsiyalar tegishli idora va tashkilot tomonidan belgilangan tartibda va muddatlarda ko‘rib chiqiladi hamda tavsiyalarni qanoatlantirish yoki rad etish to‘g‘risida qaror qabul qilinadi. Bunda, rad etish to‘g‘risida qaror qabul qilingan taqdirda, rad etishning sabablari aniq va batafsil bayon etilgan holda hokim yordamchilariga xulosa yuboriladi.
8. O‘zbekiston Respublikasi Hukumatining 6-ilovaga muvofiq ayrim qarorlariga o‘zgartirishlar kiritilsin.
9. O‘zbekiston Respublikasi Hukumatining 7-ilovaga muvofiq ayrim qarorlari o‘z kuchini yo‘qotgan deb hisoblansin.
10. O‘zbekiston Respublikasi Iqtisodiy taraqqiyot va kambag‘allikni qisqartirish vazirligi, manfaatdor vazirliklar va idoralar bir oy muddatda o‘zlari qabul qilgan normativ-huquqiy hujjatlarni ushbu qarorga muvofiqlashtirsin.
11. Mazkur qarorning bajarilishini nazorat qilish O‘zbekiston Respublikasi Bosh vazirining moliya-iqtisodiyot va kambag‘allikni qisqartirish masalalari bo‘yicha o‘rinbosari — iqtisodiy taraqqiyot va kambag‘allikni qisqartirish vaziri J.A. Qo‘chqorov zimmasiga yuklansin.
O‘zbekiston Respublikasining Bosh vaziri A. ARIPOV
Toshkent sh.,
2022-yil 19-aprel,
195-son
Vazirlar Mahkamasining 2022-yil 19-apreldagi 195-son qaroriga
1-ILOVA
O‘zbekiston Respublikasi Iqtisodiy taraqqiyot va kambag‘allikni qisqartirish vazirligi huzuridagi Mahallabay ishlash va tadbirkorlikni rivojlantirish agentligi to‘g‘risida
NIZOM
1-bob. Umumiy qoidalar
1. Ushbu Nizom O‘zbekiston Respublikasi Iqtisodiy taraqqiyot va kambag‘allikni qisqartirish vazirligi huzuridagi Mahallabay ishlash va tadbirkorlikni rivojlantirish agentligining (keyingi o‘rinlarda — Agentlik) maqomi, vazifalari, funksiyalari, huquqlari, javobgarligi, faoliyatini tashkil etish, shuningdek, uning rahbarlarining funksional vazifalari hamda javobgarligini belgilaydi.
2. Agentlik respublika davlat boshqaruvi organi bo‘lib, o‘z faoliyatida O‘zbekiston Respublikasi Iqtisodiy taraqqiyot va kambag‘allikni qisqartirish vazirligiga (keyingi o‘rinlarda — Vazirlik) bo‘ysunadi.
3. Vazirlik Agentlik faoliyatini muvofiqlashtiradi va unga umumiy rahbarlik qiladi hamda uning moddiy-texnik bazasini mustahkamlaydi.
4. Agentlik o‘z faoliyatida O‘zbekiston Respublikasi Konstitutsiyasi va qonunlari, O‘zbekiston Respublikasi Oliy Majlisi palatalarining qarorlari, O‘zbekiston Respublikasi Prezidentining farmonlari, qarorlari, farmoyishlari, Vazirlar Mahkamasining qarorlari va farmoyishlari, ushbu Nizom va boshqa qonunchilik hujjatlariga, shuningdek, Vazirlik qarorlariga (buyruqlariga) amal qiladi.
5. Agentlik o‘z faoliyatini vakolatlari doirasiga kiritilgan masalalar bo‘yicha Vazirlik, davlat boshqaruvi organlari, mahalliy ijro etuvchi hokimiyat organlari, tijorat banklari, nodavlat notijorat va boshqa tashkilotlar, shu jumladan, xalqaro moliya institutlari va xorijiy hukumat moliya tashkilotlari bilan tadbirkorlikni qo‘llab-quvvatlash loyihalarini amalga oshirish yuzasidan o‘zaro hamkorlikda amalga oshiradi.
6. Agentlikning o‘z vakolatlari doirasida qabul qilgan qarorlari davlat boshqaruvi organlari va xo‘jalik birlashmalari, mahalliy ijro etuvchi hokimiyat organlari, boshqa tashkilotlar va ularning mansabdor shaxslari tomonidan bajarilishi majburiy hisoblanadi.
7. Agentlik yuridik shaxs hisoblanadi, O‘zbekiston Respublikasi Davlat gerbi tasviri tushirilgan va o‘z nomi davlat tilida yozilgan muhr, blankalar, mustaqil balans, shaxsiy g‘azna hisobvaraqlariga egadir.
8. Agentlikning rasmiy nomi:
a) davlat tilida:
to‘liq nomi — O‘zbekiston Respublikasi Iqtisodiy taraqqiyot va kambag‘allikni qisqartirish vazirligi huzuridagi Mahallabay ishlash va tadbirkorlikni rivojlantirish agentligi;
qisqartirilgan nomi — Mahallabay ishlash va tadbirkorlikni rivojlantirish agentligi;
b) ingliz tilida:
to‘liq nomi — Agency for Working Mahallabay and the development of Yentrepreneurship Under the Ministry of Economic Development and Poverty Reduction of the Republic of Uzbekistan;
qisqartirilgan nomi — Agency for Working Mahallabay and the development of yentrepreneurship;
v) rus tilida:
to‘liq nomi — Agentstvo po rabote Maxallabay i razvitiyu predprinimatelstva pri Ministerstve ekonomicheskogo razvitiya i sokrasheniya bednosti Respubliki Uzbekistan;
qisqartirilgan nomi — Agentstvo po rabote maxallabay i razvitiyu predprinimatelstva.
9. Agentlik joylashgan joy (pochta manzili): Toshkent shahri, Shayxontoxur tumani, Qoratosh ko‘chasi, 1-uy (10, 11, 12-qavatlar), pochta indeksi 100027.
2-bob. Agentlikning tuzilmasi
10. Agentlik tizimiga quyidagilar kiradi:
Agentlikning markaziy apparati;
Agentlikning hududiy boshqarmalari;
Mahallabay ishlash va tadbirkorlikni rivojlantirish markazlari (keyingi o‘rinlarda — tuman (shahar) markazlari);
har bir mahallada tadbirkorlikni rivojlantirish, aholi bandligini ta’minlash va kambag‘allikni qisqartirish masalalari bo‘yicha tuman (shahar) hokimining yordamchisi (keyingi o‘rinlarda — hokim yordamchisi).
11. Tuman (shahar) markazlari Agentlikka, tegishliligiga ko‘ra Agentlikning hududiy boshqarmalariga hamda tuman (shahar) hokimliklariga bo‘ysunadi.
12. Agentlik Agentlikning hududiy boshqarmalari, tuman (shahar) markazlari hamda hokim yordamchilari faoliyatini muvofiqlashtirib boradi.
3-bob. Agentlik hamda Agentlikning hududiy boshqarmalari vazifalari va funksiyalari
1-§. Agentlikning vazifa va funksiyalari
13. Quyidagilar Agentlikning asosiy vazifalari hisoblanadi:
respublikada tadbirkorlikni va mahallalarni iqtisodiy rivojlantirish borasida yagona davlat siyosatini yuritish;
mahallabay ishlashning vertikal tizimi asosida aholining daromadli mehnat bilan bandligini ta’minlash, ularni tadbirkorlikka jalb qilish va o‘qitish hamda o‘zini o‘zi band qilish faoliyatiga yo‘naltirish;
vakolatli davlat organlari va tashkilotlari hamda hokim yordamchilarining faoliyatini muvofiqlashtirish;
iqtisodiy rivojlanishni ta’minlashda tadbirkorlikni muhim drayverga aylantirishning yangi yondashuvlarini ishlab chiqish va amalga oshirish;
hududlarda tadbirkorlikni qo‘llab-quvvatlash va rivojlantirish dasturlarini shakllantirish va amalga oshirish;
aholi va tadbirkorlik subyektlarining murojaatlarini qabul qilish va tizimli tahlil qilish asosida hududlarda tadbirkorlikni rivojlantirishga to‘sqinlik qilayotgan byurokratik to‘siqlar va g‘ovlarni bartaraf etish, ishbilarmonlik muhitini yaxshilash uchun qulay shart-sharoitlar yaratish va qonunchilikni takomillashtirish bo‘yicha takliflar ishlab chiqish;
xalqaro moliya institutlari va xorijiy hukumat moliya tashkilotlari bilan tadbirkorlikni qo‘llab-quvvatlash loyihalarini amalga oshirish yuzasidan o‘zaro hamkorlikni ta’minlash.
14. Agentlik o‘ziga yuklangan vazifalarga muvofiq quyidagi funksiyalarni amalga oshiradi:
a) respublikada tadbirkorlikni va mahallalarni iqtisodiy rivojlantirish borasida yagona davlat siyosatini yuritish sohasida:
respublikada mahallabay ishlash va tadbirkorlikni rivojlantirish borasida yagona davlat siyosatini yuritadi, bu borada davlat boshqaruvi organlari va xo‘jalik birlashmalari, mahalliy ijro etuvchi hokimiyat organlari va boshqa tashkilotlarga amaliy ko‘maklashadi;
tadbirkorlikni va mahallalarni iqtisodiy rivojlantirish bo‘yicha asosiy yo‘nalishlar yuzasidan takliflar ishlab chiqadi;
O‘zbekiston Respublikasi qonunlari, O‘zbekiston Respublikasi Prezidentining farmonlari, qarorlari va farmoyishlari, Vazirlar Mahkamasi qarorlariga binoan hamda o‘z tashabbusiga ko‘ra, normativ-huquqiy hujjatlar loyihalarini ishlab chiqadi va belgilangan tartibda ko‘rib chiqish uchun Vazirlik orqali Vazirlar Mahkamasiga kiritadi;
mahallabay ishlash va tadbirkorlikni rivojlantirish masalalari bo‘yicha davlat boshqaruvi organlari va xo‘jalik birlashmalari, mahalliy ijro etuvchi hokimiyat organlari va boshqa tashkilotlar bilan o‘zaro hamkorlik qiladi;
jismoniy va yuridik shaxslarning murojaatlari asosida Agentlik faoliyatini takomillashtirish bo‘yicha amaliy chora-tadbirlar va takliflar ishlab chiqadi;
b) mahallabay ishlashning vertikal tizimi asosida aholining daromadli mehnat bilan bandligini ta’minlash, ularni tadbirkorlikka jalb qilish va o‘qitish hamda o‘zini o‘zi band qilish faoliyatiga yo‘naltirish sohasida:
mahallabay ishlashning vertikal tizimi asosida mahalladagi iqtisodiy holatni, “xonadonbay” o‘rganishni, jumladan, aholining bandlik darajasini, oilalarning daromad manbalarini, tomorqa yerlaridan foydalanish holatlarini hamda daromadli mehnatga bo‘lgan intilishlarini va ehtiyojlarini tahlil qilish ishlarini tashkil qiladi va muvofiqlashtiradi;
“Temir daftar”, “Ayollar daftari” va “Yoshlar daftari”ga kiritilgan fuqarolarning muammolarini o‘rganib, ularga aniq yo‘nalishlar (kasb-hunar va tadbirkorlikka o‘qitish, tadbirkorlikka va o‘zini o‘zi band qilish faoliyatiga jalb etish) bo‘yicha manzilli ko‘maklashish yuzasidan maqsadli dasturlarni ishlab chiqishda va amalga oshirishda ishtirok etadi;
aholini tadbirkorlikka jalb qilish va o‘zini o‘zi band qilish faoliyatiga yo‘naltirish uchun belgilangan tartibda subsidiya ajratilishini tashkil etadi;
aholining daromadli mehnat bilan bandligini ta’minlash, ularni tadbirkorlikka jalb qilish va o‘qitish hamda o‘zini o‘zi band qilishning boshqa shakllarini rag‘batlantirish va rivojlantirishni qo‘llab-quvvatlash bo‘yicha takliflar tayyorlaydi;
aholida tadbirkorlik sohasida zarur ko‘nikmalarni shakllantirishga qaratilgan o‘qitish jarayoniga nodavlat notijorat tashkilotlari va nodavlat ta’lim tashkilotlarini keng jalb qiladi;
hududlar kesimida aholini kasb-hunar va tadbirkorlikka o‘qitish dasturlarida ishtirok etuvchi nodavlat ta’lim tashkilotlarining elektron reyestrini shakllantiradi va nazorat qilib boradi;
v) vakolatli davlat organlari va tashkilotlari hamda hokim yordamchilarining faoliyatini muvofiqlashtirish sohasida:
mahallabay ishlash va tadbirkorlikni rivojlantirish sohasida davlat boshqaruvi organlari va xo‘jalik birlashmalari, mahalliy ijro etuvchi hokimiyat organlari va boshqa tashkilotlar, shuningdek, hokim yordamchilari faoliyatini samarali tashkil etish maqsadida iqtisodiyot va investitsiya komplekslariga kiruvchi vazirlik, idoralar, tijorat banklarining mas’ul xodimlarini (keyingi o‘rinlarda — respublika vakillari) va hokim yordamchilari faoliyatini muvofiqlashtiradi;
respublika vakillari va hokim yordamchilarini ularning vazifa va faoliyat yo‘nalishlari bilan bog‘liq bo‘lmagan yig‘ilish va tadbirlarga jalb qilish, faoliyatiga asossiz aralashish, taalluqli bo‘lmagan vazifalarni yuklash taqiqlanganligi haqidagi talabning amalda ijro etilishini ta’minlash choralarini ko‘radi;
davlat boshqaruvi organlari va xo‘jalik birlashmalari, mahalliy ijro etuvchi hokimiyat organlari va boshqa tashkilotlar, shuningdek, respublika vakillari va hokim yordamchilari ishini samarali tashkil etish bo‘yicha takliflar ishlab chiqadi;
g) iqtisodiy rivojlanishni ta’minlashda tadbirkorlikni muhim drayverga aylantirishning yangi yondashuvlarini ishlab chiqish va amalga oshirish sohasida:
hududlarning xususiyatlari va salohiyatidan kelib chiqib, tadbirkorlikni rivojlantirish yo‘nalishlarini aniqlaydi va ularni rivojlantirish bo‘yicha takliflar ishlab chiqadi;
tadbirkorlikni kengaytirishni rag‘batlantirishga qaratilgan vositalarni joriy etishga doir ilg‘or xorijiy tajribani o‘rganadi hamda amaliyotga joriy etish bo‘yicha takliflar ishlab chiqadi;
mahallalarda tadbirkorlik sohasini rivojlantirish bo‘yicha davlat boshqaruvi organlari va xo‘jalik birlashmalari, mahalliy ijro etuvchi hokimiyat organlari va boshqa tashkilotlarga takliflar kiritadi;
hududlarda mahallabay ishlash asosida oilaviy tadbirkorlikni, “yetakchi” tadbirkorlik subyektlari va aholi o‘rtasida iqtisodiy kooperatsiyani rivojlantirish choralarini ko‘radi;
d) hududlarda tadbirkorlikni qo‘llab-quvvatlash va rivojlantirish dasturlarini shakllantirish va amalga oshirish sohasida:
tadbirkorlikni qo‘llab-quvvatlashga doir davlat siyosatining samarali ijrosini ta’minlash, o‘z vakolati doirasida hududlarda tadbirkorlikni qo‘llab-quvvatlash va rivojlantirish dasturlari loyihalarini ishlab chiqishda ishtirok etadi;
mahallabay ishlash tizimi asosida amalga oshiriladigan islohotlarning maqsadlari va ustuvorliklaridan kelib chiqib, mahallabay ishlash va tadbirkorlikni rivojlantirish borasida takliflar ishlab chiqadi, shuningdek, tegishli dasturlarni tayyorlash va amalga oshirishni qo‘llab-quvvatlaydi;
davlat boshqaruvi organlari va xo‘jalik birlashmalari, mahalliy ijro etuvchi hokimiyat organlari va boshqa tashkilotlar bilan birgalikda mahallalarning “o‘sish nuqtalari”ni aniqlash, mavjud muammolarni hal etish orqali aholini kasb-hunarga o‘qitish, bandligini ta’minlash va tadbirkorlikka jalb etish, “drayver” loyihalarni amalga oshirish bo‘yicha yangi yo‘nalishlarining ishlab chiqilishida ishtirok etadi;
hududlarda tadbirkorlikni rivojlantirish bo‘yicha davlat va hududiy dasturlar bajarilishini muvofiqlashtiradi, tadbirkorlikni rivojlantirish dasturlarining amaldagi ijrosini ta’minlashga qaratilgan kompleks chora-tadbirlar ishlab chiqadi, ularning bajarilishi ustidan samarali monitoring olib boradi;
e) aholi va tadbirkorlik subyektlarining murojaatlarini qabul qilish va tizimli tahlil qilish asosida hududlarda tadbirkorlikni rivojlantirishga to‘sqinlik qilayotgan byurokratik to‘siqlar va g‘ovlarni bartaraf etish, ishbilarmonlik muhitini yaxshilash uchun qulay shart-sharoitlar yaratish va qonunchilikni takomillashtirish bo‘yicha takliflar ishlab chiqish sohasida:
mahallabay ishlash va tadbirkorlikni rivojlantirishga salbiy ta’sir ko‘rsatuvchi omillarning sabab va shart-sharoitlarini aniqlaydi hamda bartaraf etishga qaratilgan chora-tadbirlarni amalga oshiradi;
ishbilarmonlik muhitini yaxshilash, tadbirkorlik sohasida mavjud talablar va tartib-taomillarni soddalashtirish bo‘yicha muntazam ravishda o‘rganishlar o‘tkazadi, muammolarni chuqur o‘rganish va aniqlangan byurokratik to‘siqlar, g‘ovlarni bartaraf etish bo‘yicha takliflar ishlab chiqadi;
j) xalqaro moliya institutlari va xorijiy hukumat moliya tashkilotlari bilan tadbirkorlikni qo‘llab-quvvatlash loyihalarini amalga oshirish yuzasidan o‘zaro hamkorlikni ta’minlash sohasida:
tadbirkorlikni qo‘llab-quvvatlash loyihalarini amalga oshirishda, shuningdek, Agentlikka yuklatilgan vazifalarni amalga oshirish uchun xalqaro moliya institutlari, xorijiy hukumat moliya tashkilotlarining grantlari, kreditlari va texnik ko‘magini jalb etish yuzasidan hamkorlik olib boradi;
tadbirkorlikni rivojlantirish sohasida xalqaro va davlatlararo hamkorlikni yo‘lga qo‘yish va rivojlantirishda ishtirok etadi.
2-§. Agentlik markaziy apparatining vazifa va funksiyalari
15. Quyidagilar Agentlikning markaziy apparatining vazifalari hisoblanadi:
mahallabay ishlash va tadbirkorlikni rivojlantirish sohasida yagona davlat siyosatini amalga oshirishni ta’minlash;
Agentlik hamda uning hududiy boshqarmalari, tuman (shahar) markazlari va hokim yordamchilariga, yuklangan vazifalar va funksiyalarni, shuningdek, mahallabay ishlash va tadbirkorlikni rivojlantirish dasturlarini samarali amalga oshirishni ta’minlash;
Agentlik xodimlarini tizimli qayta tayyorlash va malakasini oshirishni tashkil etish;
Agentlikning markaziy apparati, hududiy boshqarmalari, tuman (shahar) markazlari va hokim yordamchilari faoliyatining samaradorligi va natijadorligini tanqidiy tahlil qilish, tahlil natijalariga ko‘ra zarur chora-tadbirlar ko‘rish;
Agentlik hamda uning hududiy boshqarmalari, tuman (shahar) markazlari va hokim yordamchilari faoliyatiga zamonaviy ish uslublarini joriy etish;
jismoniy va yuridik shaxslar murojaatlarini ko‘rib chiqish ishlarini samarali ta’minlash, aholi bilan to‘g‘ridan-to‘g‘ri va ochiq muloqotni yo‘lga qo‘yish;
O‘zbekiston Respublikasi Prezidentining Xalq qabulxonalari bilan samarali hamkorlik qilishni, Vazirlik rahbariyati va xodimlarining ular faoliyatida faol ishtirok etishini, O‘zbekiston Respublikasi Prezidentining Virtual qabulxonasidan kelib tushadigan jismoniy va yuridik shaxslar murojaatlarining o‘z vaqtida va to‘liq ko‘rib chiqilishini ta’minlash;
mahallabay ishlash va tadbirkorlikni rivojlantirish faoliyatini keng yoritish maqsadida rasmiy veb-saytlarni, shuningdek, ijtimoiy tarmoqlardagi sahifalarni yaratish;
Agentlik vakolatiga taalluqli masalalar bo‘yicha hududiy boshqarmalar, tuman (shahar) markazlari rahbarlarining hisobotlarini eshitish;
Agentlik vakolatiga kiritilgan masalalar yuzasidan qonunchilik hujjatlarini takomillashtirish;
Agentlikka yuklangan vazifalarni bajarish maqsadida ekspert va ishchi guruhlarni tashkil qilish;
kadrlarni tanlash va joy-joyiga qo‘yish, ularning kasb mahorati, chuqur bilimga egaligi, tajribasi, ishchanlik va odob-axloq hamda ma’naviyatining yuqori darajasi kafolatlanganligini ta’minlash, ularning kasbiy malakasini oshirish choralarini ko‘rish, tarkibiy bo‘linmalarda kadrlar zaxirasini shakllantirish;
o‘z vakolatlari doirasida konferensiyalar, seminarlar, simpoziumlar o‘tkazish, shuningdek, boshqa tashkilotlar tomonidan o‘tkaziladigan shu kabi tadbirlarda qatnashish;
Agentlik markaziy apparati qonunchilik hujjatlariga muvofiq boshqa vazifalarni ham amalga oshirishi mumkin.
16. Agentlik markaziy apparati o‘ziga yuklangan vazifalarga muvofiq quyidagi funksiyalarni amalga oshiradi:
qonunchilik hujjatlari va O‘zbekiston Respublikasi Prezidentining hujjatlari hamda topshiriqlari ijrosini ta’minlashda O‘zbekiston Respublikasi Prezidentining “Qonunchilik hujjatlari ijrosini samarali tashkil etishda davlat boshqaruvi organlari va mahalliy ijro etuvchi hokimiyat organlari rahbarlarining shaxsiy javobgarligini kuchaytirishga doir qo‘shimcha chora-tadbirlar to‘g‘risida” 2021-yil 10-fevraldagi PF-6166-son Farmoni talablariga qat’i rioya etadi;
Agentlik faoliyati doirasida ijro intizomini mustahkamlash bo‘yicha kompleks amaliy chora-tadbirlarni amalga oshirish, shuningdek, O‘zbekiston Respublikasi Prezidentining “O‘zbekiston Respublikasi Prezidentining hujjatlari va topshiriqlari samarali va natijali ijro etilishi, shuningdek ijro intizomini mustahkamlash uchun O‘zbekiston Respublikasi Prezidenti Davlat maslahatchilarining, Vazirlar Mahkamasi va uning komplekslari, davlat boshqaruvi organlari va xo‘jalik birlashmalari hamda barcha darajalardagi hokimliklar rahbarlarining shaxsiy javobgarligi to‘g‘risida” 2017-yil 11-apreldagi PQ-2881-son, “Ijro.gov.uz” ijro intizomi idoralararo yagona elektron tizimi samarali faoliyat ko‘rsatishini ta’minlashga qaratilgan qo‘shimcha chora-tadbirlar to‘g‘risida” 2021-yil 31-maydagi PQ-5132-son qarorlariga hamda Vazirlar Mahkamasining “Ijro intizomini mustahkamlash chora-tadbirlari to‘g‘risida” 1999-yil 12-yanvardagi 12-son qaroriga muvofiq topshiriqlarning o‘z vaqtida va sifatli bajarilishi uchun tarkibiy bo‘linmalar, shuningdek, hududiy boshqarmalari va tuman (shahar) markazlari rahbarlarining shaxsiy mas’uliyatini oshirish choralarini ko‘radi;
“Jismoniy va yuridik shaxslarning murojaatlari to‘g‘risida”gi O‘zbekiston Respublikasi Qonuniga muvofiq jismoniy va yuridik shaxslarning murojaatlarini ko‘rib chiqish muddatlariga qat’iy rioya etilishini ta’minlaydi;
“Korrupsiyaga qarshi kurashish to‘g‘risida”gi O‘zbekiston Respublikasining O‘RQ-419-son Qonuni talablariga muvofiq Agentlik tizimida korrupsiya va boshqa qonunbuzarliklarning oldini olish bo‘yicha choralar ko‘rish, shuningdek, huquq amaliyoti va qonunchilikni takomillashtirish bo‘yicha chora-tadbirlar ishlab chiqish va amalga oshirish yo‘li bilan ularni aniqlash, tahlil qilish, ularni yuzaga keltiruvchi sabablar va shartlarni bartaraf etadi;
Vazirlik orqali O‘zbekiston Respublikasi Prezidenti Administratsiyasiga va Vazirlar Mahkamasiga kiritiladigan hujjatlarning sifatli va o‘z vaqtida ishlab chiqilishini hamda iqtisodiy, moliyaviy va huquqiy ekspertizadan o‘tkazilishini tashkil etadi;
Agentlikning hududiy boshqarmalari, tuman (shahar) markazlari va hokim yordamchilari faoliyatiga rahbarlik qiladi, muvofiqlashtiradi va nazoratini amalga oshiradi;
Agentlik faoliyatini, shu jumladan, norma ijodkorligi sohasida huquqiy ta’minlashni amalga oshiradi;
Agentlik vakolatiga tegishli tezkor, tashkiliy, kadrlarga oid, moliyaviy, ishlab chiqarish-xo‘jalik va boshqa masalalarni hal etish bilan shug‘ullanadi;
Agentlikning hududiy boshqarmalari, tuman (shahar) markazlari va hokim yordamchilari faoliyati bilan bog‘liq prognoz ko‘rsatkichlarga erishishni so‘zsiz ta’minlash bo‘yicha ta’sirchan choralarni ishlab chiqadi va amalga oshiradi;
mahallabay ishlash va tadbirkorlikni rivojlantirish sohasida qonunchilikda belgilangan tartibda davlat boshqaruvi organlari va xo‘jalik birlashmalari, mahalliy ijro etuvchi hokimiyat organlari va boshqa tashkilotlar bilan o‘zaro hamkorlik qiladi;
Agentlikning samarali faoliyatini tashkil etish va takomillashtirish bo‘yicha takliflar ishlab chiqadi.
3-§. Agentlik hududiy boshqarmalarining vazifa va funksiyalari
17. Quyidagilar Agentlik hududiy boshqarmalarining asosiy vazifalari hisoblanadi:
Agentlikka yuklangan vazifalar va funksiyalar samarali bajarilishini ta’minlashda ishtirok etish;
mahallabay ishlash va tadbirkorlikni rivojlantirish sohasida Qoraqalpog‘iston Respublikasi Juqorg‘i Kengesi Raisi, viloyatlar va Toshkent shahar, tumanlar (shaharlar) hokimlari, prokuratura, ichki ishlar va davlat soliq xizmatining hududiy organlari rahbarlari rahbarlik qiladigan kompleks ijtimoiy-iqtisodiy rivojlantirish bo‘yicha sektorlar bilan o‘zaro hamkorlik qilish;
hududiy davlat boshqaruvi organlari, tuman (shahar) hokimining birinchi o‘rinbosarlari bilan birga tuman (shahar) markazlari va hokim yordamchilarining faoliyatini muvofiqlashtirish;
mahallabay ishlash va tadbirkorlikni rivojlantirish sohalariga tegishli bo‘lgan dasturiy-metodik hamda belgilangan tartibda tasdiqlangan boshqa normativ-huquqiy hujjatlarning ijrosini ta’minlash;
tuman (shahar) markazlari va hokim yordamchilarining faoliyatidagi muammolarni kompleks o‘rganish, tahlil etish va tizimli hal qilish choralarini ko‘rish, ularning faoliyatini takomillashtirish yuzasidan asoslantirilgan takliflar ishlab chiqish.
18. Agentlikning hududiy boshqarmalari o‘ziga yuklangan asosiy vazifalarga muvofiq quyidagi funksiyalarni bajaradi:
Agentlikning hududiy boshqarmalari faoliyatini tashkiliy va axborot-tahliliy jihatdan ta’minlaydi hamda unga rahbarlik qiladi;
Agentlikka yuklangan vazifalar va funksiyalar samarali bajarilishini ta’minlaydi;
qonunchilik hujjatlari va O‘zbekiston Respublikasi Prezidentining hujjatlari hamda topshiriqlari ijrosini ta’minlashda O‘zbekiston Respublikasi Prezidentining “Qonunchilik hujjatlari ijrosini samarali tashkil etishda davlat boshqaruvi organlari va mahalliy ijro etuvchi hokimiyat organlari rahbarlarining shaxsiy javobgarligini kuchaytirishga doir qo‘shimcha chora-tadbirlar to‘g‘risida” 2021-yil 10-fevraldagi PF-6166-son Farmoni talablariga qat’i rioya etadi;
Agentlik faoliyati doirasida ijro intizomini mustahkamlash bo‘yicha kompleks amaliy chora-tadbirlarni amalga oshirish, shuningdek, O‘zbekiston Respublikasi Prezidentining “O‘zbekiston Respublikasi Prezidentining hujjatlari va topshiriqlari samarali va natijali ijro etilishi, shuningdek ijro intizomini mustahkamlash uchun O‘zbekiston Respublikasi Prezidenti Davlat maslahatchilarining, Vazirlar Mahkamasi va uning komplekslari, davlat boshqaruvi organlari va xo‘jalik birlashmalari hamda barcha darajalardagi hokimliklar rahbarlarining shaxsiy javobgarligi to‘g‘risida” 2017-yil 11-apreldagi PQ-2881-son, “Ijro.gov.uz” ijro intizomi idoralararo yagona elektron tizimi samarali faoliyat ko‘rsatishini ta’minlashga qaratilgan qo‘shimcha chora-tadbirlar to‘g‘risida” 2021-yil 31-maydagi PQ-5132-son qarorlariga hamda Vazirlar Mahkamasining “Ijro intizomini mustahkamlash chora-tadbirlari to‘g‘risida” 1999-yil 12-yanvardagi 12-son qaroriga muvofiq topshiriqlarning o‘z vaqtida va sifatli bajarilishi uchun tarkibiy bo‘linmalar, shuningdek, hududiy boshqarmalari va tuman (shahar) markazlari rahbarlarining shaxsiy mas’uliyatini oshirish choralarini ko‘radi;
“Jismoniy va yuridik shaxslarning murojaatlari to‘g‘risida”gi O‘zbekiston Respublikasi Qonuniga muvofiq jismoniy va yuridik shaxslarning murojaatlarini ko‘rib chiqish muddatlariga qat’iy rioya etilishini ta’minlaydi;
mahallabay ishlash va tadbirkorlikni rivojlantirish sohasida xizmatlar ko‘rsatish yuzasidan faoliyat olib boruvchi yuridik shaxslar bilan hamkorlik qiladi;
o‘z vakolati doirasida tashkiliy, moliyaviy, kadrlar va boshqa masalalar bo‘yicha qarorlar qabul qiladi;
mahallabay ishlash va tadbirkorlikni rivojlantirish dasturlarini ishlab chiqish bo‘yicha takliflar tayyorlaydi hamda ularning amalga oshirilishini ta’minlaydi;
Agentlikning hududiy boshqarmalari qonunchilik hujjatlarida nazarda tutilgan boshqa funksiyalarni amalga oshiradi.
4-bob. Agentlik va uning hududiy boshqarmalarining huquqlari va javobgarligi
1-§. Agentlikning huquq va javobgarligi
19. Agentlik o‘ziga yuklangan vazifalarni amalga oshirishda quyidagi huquqlarga ega:
tadbirkorlik masalalari bo‘yicha normativ-huquqiy hujjatlar loyihalarini ishlab chiqish, ishlab chiqishda ishtirok etish, shuningdek, ular bo‘yicha o‘z taklif va mulohazalarini berish;
Agentlik vakolatiga kiruvchi masalalar yuzasidan davlat boshqaruvi organlari va xo‘jalik birlashmalari, mahalliy ijro etuvchi hokimiyat organlarining faoliyatini muvofiqlashtirish;
Agentlik vakolatiga kiruvchi masalalarni hal qilish maqsadida davlat boshqaruvi organlari va xo‘jalik birlashmalari, mahalliy ijro etuvchi hokimiyat organlari, respublikaning chet eldagi diplomatik va savdo vakolatxonalari, Markaziy bank va tijorat banklaridan tegishli ma’lumotlarni (bank siriga kiruvchi ma’lumotlar bundan mustasno) o‘rnatilgan tartibda so‘rash va olish;
davlat statistika organlaridan zarur statistik ma’lumotlarni bepul olish;
Agentlikka yuklangan vazifalardan kelib chiqib, tadbirkorlik sohasida qonunchilikni takomillashtirish yuzasidan takliflar kiritish;
Vazirlik bilan kelishgan holda, kontrakt asosida malakali mahalliy va xorijiy mutaxassislarni jalb qilish;
O‘zbekiston Respublikasining xalqaro shartnomalari loyihalarini belgilangan tartibda ishlab chiqish, Agentlikning vakolatlari jumlasiga kiritilgan masalalar bo‘yicha idoralararo tusdagi xalqaro shartnomalarni belgilangan tartibda tuzish;
o‘z vakolatlari doirasida xalqaro moliya institutlari va xorijiy hukumat moliya tashkilotlari bilan tadbirkorlikni qo‘llab-quvvatlash loyihalarini amalga oshirish yuzasidan o‘zaro hamkorlik qilish;
Agentlikning faoliyatini keng yoritish maqsadida o‘z rasmiy saytlari, shuningdek, ijtimoiy tarmoqlarda sahifalarini yaratish;
o‘z vakolatlari doirasida konferensiyalar, seminarlar, simpoziumlar o‘tkazish, shuningdek, boshqa tashkilotlar tomonidan o‘tkaziladigan shunga o‘xshash xorijiy tadbirlarda ishtirok etish;
tadbirkorlik sohasining dolzarb va istiqbolli rivojlantirish muammolarini ishlab chiqish maqsadida ishchi guruhlarni tuzish, shu jumladan, xorijiy ekspertlarni jalb etish;
tadbirkorlik subyektlariga xalqaro moliya institutlari va xorijiy hukumat moliya tashkilotlarning moliyaviy va texnik yordamini jalb qilishda ko‘maklashish;
Agentlikning moddiy-texnik bazasini yaxshilash choralarini ko‘rish;
qonunchilikka muvofiq Agentlik xodimlarining mehnatini rag‘batlantirish bo‘yicha ishlarni olib borish;
Agentlik qonunchilikka muvofiq boshqa huquqlarga ham ega bo‘lishi mumkin.
20. Agentlik:
unga yuklangan vazifalar zarur tarzda va samarali bajarilishi, shuningdek, tegishli sohadagi davlat siyosatining amalda yuritilishi;
Agentlikka yuklangan vazifalar va funksiyalar o‘z vaqtida hamda samarali bajarilishi;
Agentlik faoliyati bilan bog‘liq prognoz ko‘rsatkichlariga erishishni ta’minlash bo‘yicha ishlarining tashkil etilishi;
O‘zbekiston Respublikasi Prezidenti Administratsiyasi va Vazirlar Mahkamasiga kiritilayotgan normativ-huquqiy hujjatlar loyihalari va boshqa hujjatlar, shuningdek, Agentlik tomonidan qabul qilinayotgan qarorlarning sifati, pirovard natijalari va amalga oshirilishi oqibatlari;
o‘z faoliyati sohasini rivojlantirish bo‘yicha dasturlar, tadbirlar rejalari, “yo‘l xaritalari” va boshqa dasturiy hujjatlarning samarali amalga oshirilishi bo‘yicha javobgar hisoblanadi.
2-§. Agentlik hududiy boshqarmalarining huquq va javobgarligi
21. Agentlikning hududiy boshqarmalari o‘ziga yuklangan vazifalar amalga oshirishda quyidagi huquqlarga ega:
yuklatilgan vazifalarni sifatli amalga oshirish uchun Qoraqalpog‘iston Respublikasi Vazirlar Kengashining, hokimliklarning tarkibiy bo‘linmalari, davlat boshqaruvi organlari va xo‘jalik birlashmalarining hududiy bo‘linmalari hamda boshqa tashkilotlardan ma’lumotlar so‘rab olish;
tadbirkorlik masalalari bo‘yicha normativ-huquqiy hujjatlar loyihalarini ishlab chiqishda o‘z takliflarini berish;
o‘z vakolatlari doirasida konferensiyalar, seminarlar, simpoziumlar o‘tkazish, shuningdek, boshqa tashkilotlar tomonidan o‘tkaziladigan shunga o‘xshash xorijiy tadbirlarda ishtirok etish;
tadbirkorlik sohasining dolzarb va istiqbolli rivojlantirish muammolarini ishlab chiqish maqsadida ishchi guruhlarni tuzish;
boshqarmalar qonunchilikka muvofiq boshqa huquqlarga ham ega bo‘lishi mumkin.
22. Agentlikning hududiy boshqarmalari:
unga yuklangan vazifalar zarur tarzda va samarali bajarilishi, shuningdek, tegishli sohadagi faoliyatni yuritilishi;
o‘ziga yuklatilgan vazifalarning samarali ijrosi yuzasidan javobgar hisoblanadi.
5-bob. Agentlik rahbariyatining funksional majburiyatlari
23. Yuklatilgan vazifalarga muvofiq Agentlik va uning hududiy boshqarmalari rahbarlariga quyidagi funksional majburiyatlar yuklatiladi:
a) Agentlik direktori:
Agentlik faoliyatiga umumiy rahbarlikni yakkaboshchilik asosida amalga oshiradi hamda Agentlikka yuklangan vazifalar va funksiyalarning bajarilishi uchun shaxsan javobgardir;
Agentlik faoliyatining ayrim yo‘nalishlari va Agentlikning hududiy boshqarmalarini boshqarish uchun direktor o‘rinbosarlari va Agentlik tizimidagi boshqa mansabdor shaxslarning vakolatlari va shaxsiy javobgarligi darajasini belgilaydi;
o‘z vakolati doirasida Agentlik tizimi xodimlari uchun majburiy bo‘lgan buyruqlar chiqaradi va ko‘rsatmalar beradi;
Agentlik markaziy apparatining xarajatlar smetasi va xodimlar shtat jadvalini belgilangan shtatlar doirasida tasdiqlaydi;
Agentlik markaziy apparati, Agentlikning hududiy boshqarmalari tuzilmasiga belgilangan shtatlar doirasida o‘zgartirishlar kiritadi;
Agentlik tarkibiy bo‘linmalari to‘g‘risidagi nizomlarni tasdiqlaydi;
Agentlik xodimlarini muntazam qayta tayyorlash va ularning malakasini oshirishni tashkil etish;
qonunchilik hujjatlari va O‘zbekiston Respublikasi Prezidentining hujjatlari hamda topshiriqlari ijrosini ta’minlashda O‘zbekiston Respublikasi Prezidentining “Qonunchilik hujjatlari ijrosini samarali tashkil etishda davlat boshqaruvi organlari va mahalliy ijro etuvchi hokimiyat organlari rahbarlarining shaxsiy javobgarligini kuchaytirishga doir qo‘shimcha chora-tadbirlar to‘g‘risida” 2021-yil 10-fevraldagi PF-6166-son Farmoni talablariga qat’i rioya etish;
Agentlik faoliyati doirasida ijro intizomini mustahkamlash bo‘yicha kompleks amaliy chora-tadbirlarni amalga oshirish, shuningdek, O‘zbekiston Respublikasi Prezidentining “O‘zbekiston Respublikasi Prezidentining hujjatlari va topshiriqlari samarali va natijali ijro etilishi, shuningdek ijro intizomini mustahkamlash uchun O‘zbekiston Respublikasi Prezidenti Davlat maslahatchilarining, Vazirlar Mahkamasi va uning komplekslari, davlat boshqaruvi organlari va xo‘jalik birlashmalari hamda barcha darajalardagi hokimliklar rahbarlarining shaxsiy javobgarligi to‘g‘risida” 2017-yil 11-apreldagi PQ-2881-son, “Ijro.gov.uz” ijro intizomi idoralararo yagona elektron tizimi samarali faoliyat ko‘rsatishini ta’minlashga qaratilgan qo‘shimcha chora-tadbirlar to‘g‘risida” 2021-yil 31-maydagi PQ-5132-son qarorlariga hamda Vazirlar Mahkamasining “Ijro intizomini mustahkamlash chora-tadbirlari to‘g‘risida” 1999-yil 12-yanvardagi 12-son qaroriga muvofiq topshiriqlarning o‘z vaqtida va sifatli bajarilishi uchun tarkibiy bo‘linmalar, shuningdek, hududiy boshqarmalari va tuman (shahar) markazlari rahbarlarining shaxsiy mas’uliyatini oshirish choralarini ko‘rish;
“Jismoniy va yuridik shaxslarning murojaatlari to‘g‘risida”gi O‘zbekiston Respublikasi Qonuniga muvofiq jismoniy va yuridik shaxslarning murojaatlarini ko‘rib chiqish muddatlariga qat’iy rioya etilishini ta’minlaydi;
“Korrupsiyaga qarshi kurashish to‘g‘risida”gi O‘zbekiston Respublikasining O‘RQ-419-son Qonuni talablariga muvofiq Agentlik tizimida korrupsiya va boshqa qonunbuzarliklarning oldini olish bo‘yicha choralar ko‘rish, shuningdek, huquq amaliyoti va qonunchilikni takomillashtirish bo‘yicha chora-tadbirlar ishlab chiqish va amalga oshirish yo‘li bilan ularni aniqlash, tahlil qilish, ularni yuzaga keltiruvchi sabablar va shartlarni bartaraf etish;
davlat organlari va boshqa tashkilotlar, yetakchi loyiha institutlari, ilmiy va ta’lim muassasalari, xalqaro tashkilotlar va xorijiy kompaniyalarning yuqori malakali mutaxassislarini, shuningdek, ekspertlarni konsultant sifatida jalb qiladi;
sohada amalga oshirilayotgan islohotlarda o‘zining faol ishtiroki, aholining turmush darajasini yaxshilash va kambag‘allikni qisqartirish bo‘yicha tashabbuslari bilan boshqalarga o‘rnak bo‘layotgan, o‘ziga biriktirilgan mahallani ijtimoiy-iqtisodiy rivojlantirish borasida samarali mehnat qilayotgan hokim yordamchisi lavozimiga tayinlangan hamda ular faoliyatini samarali tashkil etishga jalb qilingan shaxslarni “Yangi O‘zbekiston islohotchisi” ko‘krak nishoni taqdirlash bo‘yicha tavsiyalar beradi;
Agentlik direktori qonunchilikka muvofiq boshqa funksional majburiyatlarni amalga oshiradi;
b) direktor o‘rinbosarlari:
qonunchilik hujjatlari va O‘zbekiston Respublikasi Prezidentining hujjatlari hamda topshiriqlari ijrosini ta’minlashda O‘zbekiston Respublikasi Prezidentining “Qonunchilik hujjatlari ijrosini samarali tashkil etishda davlat boshqaruvi organlari va mahalliy ijro etuvchi hokimiyat organlari rahbarlarining shaxsiy javobgarligini kuchaytirishga doir qo‘shimcha chora-tadbirlar to‘g‘risida” 2021-yil 10-fevraldagi PF-6166-son Farmoni talablariga qat’i rioya etish;
Agentlik faoliyati doirasida ijro intizomini mustahkamlash bo‘yicha kompleks amaliy chora-tadbirlarni amalga oshirish, shuningdek, O‘zbekiston Respublikasi Prezidentining “O‘zbekiston Respublikasi Prezidentining hujjatlari va topshiriqlari samarali va natijali ijro etilishi, shuningdek ijro intizomini mustahkamlash uchun O‘zbekiston Respublikasi Prezidenti Davlat maslahatchilarining, Vazirlar Mahkamasi va uning komplekslari, davlat boshqaruvi organlari va xo‘jalik birlashmalari hamda barcha darajalardagi hokimliklar rahbarlarining shaxsiy javobgarligi to‘g‘risida” 2017-yil 11-apreldagi PQ-2881-son, “Ijro.gov.uz” ijro intizomi idoralararo yagona elektron tizimi samarali faoliyat ko‘rsatishini ta’minlashga qaratilgan qo‘shimcha chora-tadbirlar to‘g‘risida” 2021-yil 31-maydagi PQ-5132-son qarorlariga hamda Vazirlar Mahkamasining “Ijro intizomini mustahkamlash chora-tadbirlari to‘g‘risida” 1999-yil 12-yanvardagi 12-son qaroriga muvofiq topshiriqlarning o‘z vaqtida va sifatli bajarilishi uchun tarkibiy bo‘linmalar, shuningdek, hududiy boshqarmalari va tuman (shahar) markazlari rahbarlarining shaxsiy mas’uliyatini oshirish choralarini ko‘rish;
“Jismoniy va yuridik shaxslarning murojaatlari to‘g‘risida”gi O‘zbekiston Respublikasi Qonuniga muvofiq jismoniy va yuridik shaxslarning murojaatlarini ko‘rib chiqish muddatlariga qat’iy rioya etilishini ta’minlaydi;
O‘zbekiston Respublikasi Prezidenti Administratsiyasining tegishli bo‘linmalari va Vazirlar Mahkamasi bilan tadbirkorlikni rivojlantirish sohasidagi huquqiy hujjatlar loyihalarini sifatli tayyorlash masalalari bo‘yicha o‘zaro hamkorlik qiladi;
o‘zlari boshqaradigan tarkibiy bo‘linmalar faoliyatini muvofiqlashtirish, nazorat qilish, bevosita boshqarish, xodimlar o‘rtasida vazifalarni taqsimlash;
Agentlik faoliyatini yanada takomillashtirish bo‘yicha O‘zbekiston Respublikasi Prezidentining farmonlari, qarorlari va farmoyishlari hamda Vazirlar Mahkamasining qarorlari va farmoyishlari bilan tasdiqlangan konsepsiyalar, kompleks dasturlar va kompleks chora-tadbirlarning bajarilishini o‘zi boshqaradigan yo‘nalish bo‘yicha tanqidiy va chuqur tahlil qilib borish;
direktor o‘rinbosarlari nomenklaturasiga kiritilgan Agentlikning tarkibiy bo‘linmalari rahbarlari va mutaxassislari lavozimlariga nomzodlarni direktor tomonidan tasdiqlash uchun taqdim etadi;
o‘zlari boshqaradigan tarkibiy bo‘linmalar tomonidan prognoz ko‘rsatkichlarning so‘zsiz bajarilishini ta’minlash choralarini ko‘rish, bo‘linmalar rahbarlarining hisobotlarini muntazam ravishda eshitib borish va ushbu ko‘rsatkichlarga erishish uchun ularning shaxsiy mas’uliyatini oshirish;
o‘zlari boshqaradigan tarkibiy bo‘linmalar rahbarlarining ish rejalarini tasdiqlash, ularning bajarilishi yuzasidan nazoratni ta’minlash;
direktor nomenklaturasiga kiritilgan tarkibiy bo‘linmalar rahbarlariga qayta tayyorlash, malakasini oshirish, rag‘batlantirish va intizomiy jazo choralarini qo‘llash bo‘yicha takliflar kiritadi;
mutasaddi bo‘linmalarda kadrlar zaxirasini shakllantirish ishlarini tizimli asosda tashkil etadi;
v) Agentlikning tarkibiy bo‘linmalari rahbarlari:
tarkibiy bo‘linma to‘g‘risidagi tasdiqlangan nizom doirasida aniq yo‘nalishlardagi vazifalarning yuqori sifatli va o‘z vaqtida bajarilishini ta’minlaydi;
mutasaddi tarmoqlar, iqtisodiy sohalar va hududlarni rivojlantirish holatini sifatli baholashni olib boradi va ularni yanada rivojlantirish bo‘yicha aniq takliflar va amalga oshirish mexanizmlarini Agentlik rahbariyatiga taqdim etadi;
g) Agentlikning hududiy boshqarmalari rahbarlari:
Agentlikning hududiy boshqarmasi faoliyatini, jumladan, bo‘lim boshliqlari, ularning o‘rinbosarlari va mutaxassislarining ularga yuklatilgan vazifa va funksiyalarga muvofiq ishlarini tashkil etadi;
hududning rivojlanish holatini sifatli baholashni olib boradi va Agentlik rahbariyatiga uni yanada rivojlantirish bo‘yicha aniq takliflar va amalga oshirish mexanizmlarini kiritadi;
Agentlikning hududiy boshqarmalari rahbarlari qonunchilikda belgilangan tartibda boshqa vazifalarni ham bajaradi.
6-bob. Agentlik rahbariyatining javobgarligi
24. Direktor quyidagilar uchun mas’ul:
ushbu Nizom va boshqa qonunchilik hujjatlarida belgilangan vazifalarni sifatli va o‘z muddatida bajarish, shuningdek, Agentlik faoliyatidagi kamchiliklarni bartaraf etish choralarini ko‘rish;
Agentlikda, uning tarkibiy bo‘linmalari va hududiy boshqarmalarida ijro intizomiga qat’i rioya qilish.
25. Direktor o‘rinbosarlari quyidagilar uchun mas’ul:
tegishli yo‘nalishlar bo‘yicha bajarilayotgan topshiriqlarning natijadorligi;
mas’ullik qiladigan yo‘nalishlar bo‘yicha tadbirkorlikni rivojlantirish sohasidagi amalga oshirilayotgan choralarning natijadorligi va samaradorligi.
26. Agentlikning hududiy boshqarmalari boshliqlari quyidagilar uchun mas’ul:
qonunchilik hujjatlari, Agentlik rahbariyati topshiriqlarining o‘z muddatida va sifatli bajarilishi;
tadbirkorlikni rivojlantirish dasturlarining belgilangan tartibda ishlab chiqilishini ta’minlash;
hududda mahallabay ishlash va tadbirkorlik sohasidagi tahliliy ma’lumotlarni Agentlikka o‘z vaqtida taqdim etish;
o‘ziga yuklatilgan vazifalarning sifatli va o‘z muddatida bajarilishini ta’minlash.",https://www.lex.uz/uz/docs/-5967088
38,Tadbirkorlik muhitini yaxshilash va xususiy sektorni rivojlantirish orqali barqaror iqtisodiy o‘sish uchun shart-sharoitlar yaratish borasidagi navbatdagi islohotlar to‘g‘risida,"2022 — 2026-yillarga mo‘ljallangan Yangi O‘zbekistonning taraqqiyot strategiyasini amalga oshirish, shuningdek, inklyuziv va barqaror iqtisodiy o‘sishga erishish orqali kambag‘allikni ikki barobarga qisqartirish, iqtisodiyotda raqobatni ta’minlash, tadbirkorlik subyektlariga teng sharoitlar yaratish, bozor munosabatlariga to‘laqonli o‘tishni jadallashtirish, milliy iqtisodiyotning raqobatbardoshligini oshirish, xususiy investitsiyalar hajmini keskin oshirish hamda biznes doiralarning ishonchini yanada mustahkamlash maqsadida:
1. Quyidagilar iqtisodiy o‘sishni ta’minlashda xususiy sektorning rolini oshirish, barcha tarmoq va sohalarda xususiy sektorning rivojlanishi uchun qulay shart-sharoitlar yaratishning asosiy yo‘nalishlari etib belgilansin:
xususiy mulk daxlsizligi va tadbirkorlik faoliyati erkinligini kafolatlash borasidagi institutsional va ma’muriy islohotlarni davom ettirish hamda bu borada qonun ustuvorligini ta’minlash;
qishloq xo‘jaligiga mo‘ljallanmagan yer uchastkalarini shaffof tarzda xususiylashtirish mexanizmlaridan, eng avvalo, xususiy investorlarni jalb qilishning muhim omili sifatida foydalanish hamda yerlarni auksionga chiqarishda ularning jozibadorligini oshirish uchun infratuzilma va boshqa zaruriy sharoitlarni yaratib berish;
davlat ishtiroki saqlanib qolayotgan tovar va xizmatlar bozorini erkinlashtirish hamda ushbu sohalarga xususiy sektorning kirib kelishi uchun sharoit yaratish, monopoliyaga qarshi organning institutsional salohiyati va vakolatini kuchaytirish orqali sog‘lom raqobat muhitini shakllantirish;
“tartibga soluvchi gilotina” usulini manzilli qo‘llash orqali imtiyozlar, eksklyuziv huquq va ustunliklarni bekor qilish;
davlat ishtirokidagi korxonalar va tijorat banklarini transformatsiya qilish hamda xususiylashtirishni jadallashtirish, iqtisodiyotda samarasiz ishlayotgan korxonalar ulushini kamaytirish hisobiga sifat jihatidan yangi, xususan, ekologik, ijtimoiy va korporativ boshqaruv (ESG) tamoyillariga asoslangan investitsiyalar va ishlab chiqarish unumdorligi yuqori bo‘lgan texnologiyalarning ko‘payishini rag‘batlantirish;
pul va kapital bozorlarini yanada erkinlashtirish hisobiga moliya bozoridagi turli segmentlarning rivojlanishiga turtki berish, shu orqali xususiylashtirilgan va transformatsiya jarayonidagi korxonalarga o‘z faoliyatini moliyalashtirishning muqobil manbalarini shakllantirishga sharoit yaratish;
iqtisodiyotning drayver tarmoqlari, xususan, tog‘-kon, neft-gaz, kimyo, qurilish materiallari sanoati va boshqa sohalarni kafolatlangan xom ashyo bazasi bilan ta’minlash uchun geologiya-qidiruv ishlariga, qazib chiqarish va qayta ishlash jarayoniga xorijiy investorlarni jalb qilishni jadallashtirish, mineral xom ashyo bazasi zaxiralarini ko‘paytirishni qo‘llab-quvvatlash;
energiya resurslari, transport va kommunikatsiya bozorlarini rivojlantirish va sohaga xususiy investitsiyalar kirib kelishi uchun sharoitlar yaratish;
ichimlik va oqova suv ta’minoti, issiqlik ta’minoti, obodonlashtirish, yo‘l qurilishi, aviatsiya infratuzilmasi sohalarida davlat-xususiy sheriklik loyihalarini keskin ko‘paytirish;
barcha soha va tarmoqlarda korrupsiya holatlarining har qanday ko‘rinishiga nisbatan murosasiz munosabatda bo‘lish va unga qarshi ayovsiz kurashish;
davlat ishtirokidagi korxonalar va tijorat banklarida korporativ boshqaruvning zamonaviy usullarini, shu jumladan “komplayens” nazorat tizimini keng joriy etish, xaridlar tizimi shaffofligini ta’minlash orqali korrupsiyaning oldini olish.
2. Xususiylashtirish jarayonlarini jadallashtirish, investitsiyaviy muhit jozibadorligini oshirish hamda davlat aktivlarini (davlat aksiya paketlari, ulushlari, ko‘chmas mulk obyektlari) sotib olgan investorlarga qo‘shimcha qulayliklar yaratish maqsadida:
Oldingi tahrirga qarang.
qishloq xo‘jaligiga mo‘ljallanmagan yer uchastkalarini mulk huquqi asosida auksion orqali sotishda qonunchilikda belgilangan tartibda bo‘lib-bo‘lib to‘lash huquqi beriladi;
(2-bandning ikkinchi xatboshisi O‘zbekiston Respublikasi Prezidentining 2024-yil 6-sentabrdagi PF-135-sonli Farmoni tahririda — Qonunchilik ma’lumotlari milliy bazasi, 10.09.2024-y., 06/24/135/0696-son)
Oldingi tahrirga qarang.
auksion savdolariga chiqarilgan yer uchastkalari (Toshkent shahri va viloyat markazlari bundan mustasno) uch oy davomida sotilmaganda, ularning boshlang‘ich narxi 30 foizigacha, olti oy davomida sotilmaganda 10 foizigacha bosqichma-bosqich 10 foizdan pasaytirilsin va sotib olish to‘lovlarining 15 foizini uch oy muddatda, qolgan qismini 10 yilgacha muddatda bo‘lib-bo‘lib to‘lash imkoniyati berilsin;
Oldingi tahrirga qarang.
4 va 5-toifadagi tumanlarda faoliyat yuritayotgan “AA” va undan yuqori toifadagi tadbirkorlik subyektlariga bo‘lib-bo‘lib to‘lash sharti bilan sotilgan davlat aktivlari bo‘yicha dastlabki to‘lov summasi 35 foizdan kam bo‘lgan hollarda qolgan summaga Markaziy bankning asosiy stavkasi miqdorida yillik foizlar hisoblanmasin hamda bo‘lib-bo‘lib to‘lash muddati miqdoridan qat’i nazar, 7 yil (teng ulushlarda) etib belgilansin, bundan ustav kapitalida 50 foiz va undan ortiq miqdorda davlat ulushi mavjud bo‘lgan xo‘jalik jamiyatlari xaridor bo‘lgan hollar mustasno;
(2-bandning to‘rtinchi xatboshisi O‘zbekiston Respublikasi Prezidentining 2024-yil 6-sentabrdagi PF-135-sonli Farmoni tahririda — Qonunchilik ma’lumotlari milliy bazasi, 10.09.2024-y., 06/24/135/0696-son)
Oldingi tahrirga qarang.
bo‘lib-bo‘lib to‘lash sharti bilan sotilgan davlat aktivlari va qishloq xo‘jaligiga mo‘ljallanmagan yer uchastkalari bo‘yicha kamida 35 foiz (4 va 5-toifadagi tumanlarda joylashgan mulk huquqi asosidagi yer uchastkalari bo‘yicha kamida 15 foiz) miqdoridagi dastlabki to‘lovni oldi-sotdi shartnomasi tuzilgan kundan boshlab bir oy muddatda to‘lagan xaridorlarga mazkur davlat aktivlari va yer uchastkalarini kredit ta’minoti sifatida garovga qo‘yish huquqi berilsin;
(2-bandning beshinchi xatboshisi O‘zbekiston Respublikasi Prezidentining 2024-yil 19-apreldagi PF-67-sonli Farmoni tahririda — Qonunchilik ma’lumotlari milliy bazasi, 27.04.2024-y., 06/24/67/0307-son)
Vazirlar Mahkamasi bir oy muddatda mazkur bandning uchinchi xatboshisi bilan joriy etilayotgan davlat aktivlari va yer uchastkalarini kredit ta’minoti sifatida garovga qo‘yish huquqini berish bo‘yicha tartibni ishlab chiqib tasdiqlasin.
3. 2022-yil 1-maydan boshlab ro‘yxati Vazirlar Mahkamasi tomonidan tasdiqlanadigan xorijiy davlatlar fuqarolariga O‘zbekiston Respublikasida yashash guvohnomasini talab qilmagan holda, yangi barpo etilayotgan quyidagi ko‘chmas mulk obyektlarini (bundan yer uchastkasi mustasno) sotib olish tarzida investitsiya kiritish huquqi berilsin:
Toshkent viloyati, Toshkent va Samarqand shaharlarida — qurilish davrida tuzilgan shartnomalarga asosan qiymati 150 000 AQSh dollari ekvivalentidan, foydalanishga qabul qilingan ko‘chmas mulk obyektlarida qiymati 180 000 AQSh dollari ekvivalentidan kam bo‘lmagan ko‘chmas mulk obyektlari;
boshqa hududlarda — qurilish davrida tuzilgan shartnomalarga asosan qiymati 70 000 AQSh dollari ekvivalentidan, foydalanishga qabul qilingan ko‘chmas mulk obyektlarida qiymati 85 000 AQSh dollari ekvivalentidan kam bo‘lmagan ko‘chmas mulk obyektlari.
Bunda, mazkur bandda nazarda tutilgan ko‘chmas mulk obyektlarini sotib olish xorijiy davlatlar fuqarolariga O‘zbekiston Respublikasida doimiy ro‘yxatdan o‘tish va yashash guvohnomasini olish uchun asos bo‘lmaydi.
4. O‘zbekiston Respublikasi Prezidentining 2019-yil 5-yanvardagi PF-5611-son Farmoniga 6-ilovaga muvofiq xorijiy mamlakatlar fuqarolariga ko‘chmas mulk sotib olish sharti bilan O‘zbekiston Respublikasida yashash guvohnomasini olish uchun talab etiladigan ko‘chmas mulk qiymati miqdori Toshkent viloyati va Toshkent shahrida 400 000 AQSh dollaridan 300 000 AQSh dollari ekvivalentigacha kamaytirilsin.
Oldingi tahrirga qarang.
5. Iqtisodiyotda raqobat muhitini yanada yaxshilash va xususiy sektor oldidagi byurokratik to‘siqlarni qisqartirish maqsadida Iqtisodiy taraqqiyot va kambag‘allikni qisqartirish vazirligi, Raqobatni rivojlantirish va iste’molchilar huquqlarini himoya qilish qo‘mitasi, Moliya vazirligi va Adliya vazirligining quyidagi takliflari ma’qullansin:
(5-bandning birinchi xatboshisi O‘zbekiston Respublikasi Prezidentining 2023-yil 6-iyuldagi PF-108-sonli Farmoni tahririda — Qonunchilik ma’lumotlari milliy bazasi, 07.07.2023-y., 06/23/108/0460-son)
a) oxirgi kalendar yilida tovarlar (xizmatlar)ni sotishdan tushgan tushumi bazaviy hisoblash miqdorining o‘n ming baravaridan oshmaydigan yuridik shaxslar yoki yakka tartibdagi tadbirkorlar yoxud shaxslar guruhini (tabiiy monopoliya subyektlari, davlat xaridlari va birja savdolari ishtirokchilari, mahsulotlarining narxlari davlat tomonidan tartibga solinadigan xo‘jalik yurituvchi subyektlardan tashqari) tovar yoki moliya bozorlarida ustun mavqe egallagan deb e’tirof etmaslik hamda ularga nisbatan monopoliyaga qarshi choralarni qo‘llamaslik;
b) 2022-yil 1-sentabrdan boshlab, raqobatga qarshi harakatlarni sodir etgan xo‘jalik yurituvchi subyektlarga nisbatan quyidagilar uchun moliyaviy jarimalarni qo‘llash:
tovar va moliya bozorida raqobatni cheklashga olib keluvchi kelishuvlar (kelishib olingan harakatlar) va iqtisodiy faoliyatni muvofiqlashtirish;
tovar va moliya bozoridagi ustun (monopol) mavqeni hamda yuqori muzokara ustunligini suiiste’mol qilganlik, ijtimoiy va strategik ahamiyatga ega mahsulotlar narxlarini asossiz oshirganlik va insofsiz raqobat;
xo‘jalik yurituvchi subyektlarni qo‘shib yuborishda, qo‘shib olishda va ustav fondidagi (ustav kapitalidagi) aksiyalarni (ulushlarni) sotib olish bo‘yicha bitimlar tuzishda raqobat to‘g‘risidagi qonunchilikni buzganlik;
ommaviy savdolarda raqobatga zid harakatlar amalga oshirganlik va monopoliyaga qarshi talablarni buzganlik.
Oldingi tahrirga qarang.
Vazirlar Mahkamasi 2022-yil 1-iyulga qadar moliyaviy jarimalarning aniq miqdorlari va ularni qo‘llash tartibini nazarda tutuvchi yangi tahrirdagi “Raqobat to‘g‘risida”gi qonun loyihasini Oliy Majlis Qonunchilik palatasiga kiritsin. Bunda, undirilgan moliyaviy jarimalar summasini to‘liq Davlat budjetiga yo‘naltirish hamda raqobatga qarshi harakatlarning boshqa turlari uchun ham javobgarlik nazarda tutilsin;
(5-band “b” kichik bandining oltinchi xatboshisi O‘zbekiston Respublikasi Prezidentining 2022-yil 31-maydagi PF-145-sonli Farmoni tahririda — Qonunchilik ma’lumotlari milliy bazasi, 01.06.2022-y., 06/22/145/0459-son)
v) 2022-yil 1-sentabrdan boshlab, quyidagilar uchun ma’muriy javobgarlikni kuchaytirish:
davlat hokimiyati va boshqaruvi organlari tomonidan xomashyo, tovarlar va xizmatlarning erkin harakatlanishi va realizatsiya qilinishini (ko‘rsatilishini) noqonuniy cheklash;
litsenziyalash, ro‘yxatga olish, akkreditatsiyadan o‘tkazish va ruxsat berish vakolati berilgan davlat unitar korxonalari yoki muassasalari, yuridik shaxslar birlashmalari tomonidan raqobatni cheklaydigan qarorlar qabul qilish;
monopoliyaga qarshi organ talabiga ko‘ra, zarur hujjat va axborotlarni taqdim etmaganlik, noto‘g‘ri yoki yolg‘on ma’lumotlar taqdim etganlik.
Oldingi tahrirga qarang.
Vazirlar Mahkamasi 2022-yil 1-iyulga qadar Oliy Majlis Qonunchilik palatasiga tegishli qonun loyihasini kiritsin;
(5-band “v” kichik bandining beshinchi xatboshisi O‘zbekiston Respublikasi Prezidentining 2022-yil 31-maydagi PF-145-sonli Farmoni tahririda — Qonunchilik ma’lumotlari milliy bazasi, 01.06.2022-y., 06/22/145/0459-son)
g) 1-ilovada nazarda tutilgan chora-tadbirlar rejasiga muvofiq xususiy sektorni keng jalb qilish hamda eksklyuziv huquqlarni bekor qilish orqali mavjud monopoliyalarni bartaraf etish;
Oldingi tahrirga qarang.
d) 2023-yil 1-yanvardan boshlab Raqobatni rivojlantirish va iste’molchilar huquqlarini himoya qilish qo‘mitasi tomonidan har yili Oliy Majlis Senatiga axborot beriladigan Raqobat rivojlanishi indeksini joriy qilish.
(5-bandning “d” kichik bandi O‘zbekiston Respublikasi Prezidentining 2023-yil 6-iyuldagi PF-108-sonli Farmoni tahririda — Qonunchilik ma’lumotlari milliy bazasi, 07.07.2023-y., 06/23/108/0460-son)
6. Iqtisodiy taraqqiyot va kambag‘allikni qisqartirish vazirligi Monopoliyaga qarshi kurashish qo‘mitasi, Moliya vazirligi va Adliya vazirligi bilan birgalikda ikki oy muddatda davlat xizmatlari va funksiyalarini bajarishga xususiy sektorni keng jalb etishni jadallashtirish bo‘yicha qaror loyihasini kiritsin.
7. Moliya vazirligi va Davlat aktivlarini boshqarish agentligi manfaatdor idoralar bilan birgalikda 2022-yil yakuniga qadar jinoiy faoliyatdan olingan daromadlarni legallashtirish va terrorizmni moliyalashtirishga qarshi kurashish to‘g‘risidagi qonunchilik talablarini inobatga olgan holda, O‘zbekiston Respublikasining rezidentlari yoki norezidentlari bo‘lgan mijozlar uchun ularning shaxsiy ishtirokisiz qimmatli qog‘ozlar uchun depo hisobvaraqlarini masofadan turib ochish imkoniyatini yaratsin.
8. Moliya vazirligining 2022-yil 1-maydan boshlab norezident jismoniy shaxsning O‘zbekiston Respublikasidagi manbalardan oladigan daromadlari (dividendlar, foizlar va fraxtdan olinadigan daromadlardan tashqari) bo‘yicha jismoniy shaxslardan olinadigan daromad solig‘i stavkasini 12 foiz miqdorida belgilash haqidagi taklifi ma’qullansin.
Moliya vazirligi manfaatdor idoralar bilan birgalikda ikki oy muddatda Soliq kodeksiga mazkur banddan kelib chiqadigan o‘zgartirish va qo‘shimchalar bo‘yicha qonun loyihasini Vazirlar Mahkamasiga kiritsin.
9. Tadbirkorlik subyektlari uchun teng raqobat sharoitlarini yaratish, shuningdek, soliq va bojxona to‘lovlari bo‘yicha imtiyozlarni taqdim etishni tartibga solish maqsadida:
a) 2022-yil 1-maydan boshlab:
tadbirkorlik subyektlariga teng sharoitlarni yaratish uchun cheklangan subyektlarga tatbiq etilayotgan soliq va bojxona imtiyozlari 2-ilovaga muvofiq tarmoqlardagi barcha subyektlar uchun tatbiq etilsin;
O‘zbekiston Respublikasining xalqaro shartnomalari bo‘yicha 2020-yil 1-iyulga qadar ma’qullangan va O‘zbekiston Respublikasining tijorat banklari orqali qayta moliyalashtiriladigan yoki qayta kreditlanadigan xalqaro moliya institutlari va xorijiy hukumat moliya tashkilotlarining mablag‘lari (qarzlari, kreditlari) hisobidan olinadigan tovarlar (xizmatlar) bo‘yicha soliq va bojxona imtiyozlari bekor qilinsin. Mazkur norma tijorat banklari va tadbirkorlik subyektlari o‘rtasida yangi tuziladigan bitimlar (rasmiylashtirish shakli va usulidan qat’iy nazar) asosida olinadigan tovarlarga (xizmatlarga) tatbiq etiladi;
b) ayrim soliqlar va bojxona imtiyozlari 3-ilovaga muvofiq bosqichma-bosqich bekor qilinsin;
v) Vazirlar Mahkamasi xatlov natijasiga ko‘ra aniqlangan O‘zbekiston Respublikasi Prezidenti va Hukumati tomonidan taqdim etilgan ayrim soliqlar va bojxona imtiyozlarining amal qilishini davom ettirish zaruriyatini tanqidiy qayta ko‘rib chiqib, 2022-yil 1-avgustga qadar ularni bekor qilish yuzasidan taklif kiritsin;
g) 2022-yil 1-iyuldan boshlab:
bojxona bojlari bo‘yicha imtiyozlar faqatgina O‘zbekiston Respublikasi qonunlari bilan berilsin. Bunda, Tarif va notarif tartibga solish kengashi xulosasi olinishi majburiy hisoblansin;
tarmoq vazirlik va idoralari, mahalliy davlat hokimiyati organlari rahbarlari sohani va (yoki) hududni rivojlantirish uchun berilgan alohida soliq va bojxona imtiyozlari samaradorligi to‘g‘risidagi hisobotlarni yil yakunlari bo‘yicha har yili 1-martga qadar Moliya vazirligi va Davlat soliq qo‘mitasiga taqdim etib borsin.
10. Moliya vazirligi Davlat aktivlarini boshqarish agentligi, Energetika vazirligi, Iqtisodiy taraqqiyot va kambag‘allikni qisqartirish vazirligi, Transport vazirligi va Monopoliyaga qarshi kurashish qo‘mitasi bilan birgalikda:
a) 2022-yil 1-mayga qadar tajribali investitsiya bankini jalb etib, 2022-yil yakuniga qadar “O‘zbekneftgaz” AJning, shu jumladan aksiyalarini ommaviy joylashtirish (IPO) orqali kamida 49 foiz ulushini, shuningdek, “Issiqlik elektr stansiyalari” AJdagi 51 foiz va undan yuqori miqdordagi davlat ulushini xususiylashtirish ishlarini boshlasin;
Oldingi tahrirga qarang.
b) 2022-yil 1-noyabrga qadar xalqaro konsalting kompaniyasi xulosalari asosida “O‘zbekgidroenergo” AJni isloh qilish strategiyasini tasdiqlash uchun Vazirlar Mahkamasiga kiritsin.
(10-band “b” kichik bandining birinchi xatboshisi O‘zbekiston Respublikasi Prezidentining 2022-yil 9-sentabrdagi PF-220-sonli Farmoni tahririda — Qonunchilik ma’lumotlari milliy bazasi, 10.09.2022-y., 06/22/220/0812-son)
Bunda, yangi kichik va o‘rta gidroelektrostansiyalarni qurishda xususiy sektor ishtirokidagi, shu jumladan davlat-xususiy sheriklik shartlari asosidagi loyihalarni amalga oshirishga ustuvorlik berilsin;
v) 2022-yil 1-sentabrga qadar “Uzbekistan airways” AJ ustav kapitalidagi 51 foiz va undan yuqori miqdordagi davlat ulushining savdoga chiqarilishini, shu jumladan aksiyalarini ommaviy joylashtirish (IPO) ishlarini boshlasin;
g) 2022-yil 1-avgustga qadar xalqaro investitsiya banki va konsultantlarni jalb etgan holda, “UzAuto Motors” AJ aksiyalar paketining 10 foizgacha qismini mahalliy fond bozorida ommaviy joylashtirsin (IPO) va bu korxonaning qolgan ulushini hamda “UzAuto Motors Powertrain” AJ, “Samarqand Avtomobil zavodi” MChJni strategik investorlarga sotish strategiyasini Vazirlar Mahkamasiga kiritsin.
11. Vazirlar Mahkamasi ikki oy muddatda:
“O‘zbekiston milliy elektr tarmoqlari” AJ va “O‘ztransgaz” AJning magistral tarmoqlarini to‘liq davlat ixtiyorida saqlab qolishni nazarda tutgan holda, “O‘zbekiston milliy elektr tarmoqlari” AJ tomonidan 2023-yil yakuniga qadar, “O‘ztransgaz” AJ tomonidan 2024-yil yakuniga qadar xalqaro kredit reytingi qo‘lga kiritilishi, moliyaviy intizomga qat’iy rioya etgan holda mustaqil ravishda xalqaro banklar va kapital bozoridan mablag‘ jalb etishga erishilishini;
xalqaro moliya institutlari va konsultantlar xulosalari asosida 2022-yil 1-sentabrga qadar “Hududgazta’minot” AJ va “Hududiy elektr tarmoqlari” AJ faoliyatini takomillashtirish, jumladan ularning operatsion samaradorligini oshirish, sohaga xususiy sektorni jalb qilish, bunda tajriba tariqasida, dastlab o‘n to‘rtta shahar va tumanda, aholi uchun belgilanadigan tariflarni oshirmagan holda tabiiy gaz va elektr energiyasini ulgurji xarid qilish va sotish funksiyasini xususiy operatorga berish bo‘yicha qaror qabul qilinishini ta’minlasin.
12. Iqtisodiy taraqqiyot va kambag‘allikni qisqartirish vazirligi, Moliya vazirligi, Transport vazirligi, Davlat aktivlarini boshqarish agentligi, Monopoliyaga qarshi kurashish qo‘mitasi:
a) ikki oy muddatda “Uzbekistan Airports” AJning Toshkent shahridagi va hududiy xalqaro aeroportlarini modernizatsiya qilish va operatsion samaradorligini oshirish uchun xususiy sektorga davlat-xususiy sheriklik shartlari asosida boshqaruvga berish bo‘yicha qaror loyihasini Vazirlar Mahkamasiga kiritsin. Bunda, Farg‘ona vodiysidagi aeroportlarni maqbullashtirish orqali ulardan samarali foydalanish choralari nazarda tutilsin;
b) bir oy muddatda Jahon bankini jalb etib, 2022-yil 1-iyunga qadar “O‘zbekiston temir yo‘llari” AJni transformatsiya qilish, rivojlantirish va xususiylashtirish strategiyasi ishlab chiqilishini ta’minlasin.
“O‘zbekiston temir yo‘llari” AJni transformatsiya qilish bo‘yicha maxsus ishchi guruh 4-ilovaga muvofiq tarkibda tasdiqlansin.
Ishchi guruh (J. Qo‘chqorov) 2022-yil 1-avgustga qadar “O‘zbekiston temir yo‘llari” AJni transformatsiya qilish bo‘yicha quyidagilarni nazarda tutuvchi qaror loyihasini kiritsin:
o‘zining yo‘lovchi va yuk vagonlariga ega xususiy operatorlar faoliyatini rivojlantirish hamda temir yo‘l transporti xizmatlari bozorida raqobatni rivojlantirishga qaratilgan shaffof va moslashuvchan tarif tizimini yaratish yo‘li bilan tarif siyosatini takomillashtirish;
temir yo‘l transporti korxonalarida operatsion va biznes jarayonlar samaradorligini oshirish, shu jumladan xizmat ko‘rsatuvchi va iste’molchi o‘rtasidagi munosabatlarni raqamli transformatsiya qilish yo‘li bilan integratsiyalash;
temir yo‘l orqali ichki va xalqaro yuk hamda yo‘lovchi tashuvlarini davlat-xususiy sheriklik yoki franshiza asosida xususiy sektorga berish;
v) 2022-yil 1-avgustga qadar xalqaro moliya institutlari bilan birgalikda Toshkent shahar jamoat transporti tizimini 2025-yilgacha rivojlantirish konsepsiyasi doirasida jamoat transporti faoliyatiga xususiy sektorni, jumladan davlat-xususiy sheriklik shartlari asosida loyihalarni amalga oshirishga jalb etish bo‘yicha takliflar ishlab chiqilib, Vazirlar Mahkamasiga kiritilishini ta’minlasin.
Vazirlar Mahkamasi 2022-yil 1-dekabrga qadar Toshkent shahri misolida Nukus shahri va barcha viloyatlar markazlarida jamoat transporti infratuzilmasini rivojlantirish strategiyasini ishlab chiqib, joriy etishni boshlasin.
13. Avtomobil yo‘llari qo‘mitasini isloh qilish bo‘yicha maxsus ishchi guruh 5-ilovaga muvofiq tarkibda tasdiqlansin.
Ishchi guruh (T. Ishmetov) ikki oy muddatda sohada nazorat va xo‘jalik funksiyalarini aniq chegaralash, monopoliyadan chiqarish, xususiy sektor korxonalarini jalb qilish, budjet mablag‘laridan foydalanish samaradorligini oshirish maqsadida Avtomobil yo‘llari qo‘mitasi tizimidan pudrat va ishlab chiqarish korxonalarini chiqarish orqali uni isloh qilish bo‘yicha qaror loyihasini Vazirlar Mahkamasiga kiritsin.
14. Axborot texnologiyalari va kommunikatsiyalarini rivojlantirish vazirligi Moliya vazirligi, Davlat aktivlarini boshqarish agentligi va jalb qilingan professional konsultantlar bilan birgalikda 2022-yil 1-sentabrga qadar “O‘zbektelekom” AK va “O‘zbekiston pochtasi” AJni isloh qilish strategiyasi ishlab chiqilishi va tasdiqlash uchun kuzatuv kengashiga kiritilishini ta’minlasin.
15. Davlat ulushi 50 foiz va undan ortiq bo‘lgan xo‘jalik jamiyatlari va davlat unitar korxonalari (keyingi o‘rinlarda — davlat ishtirokidagi korxonalar) boshqaruv organlarining faoliyati samaradorligini, mas’uliyati va javobgarligini oshirish maqsadida belgilab qo‘yilsinki:
2022-yil 1-apreldan keyin ijro organi rahbari sifatida tayinlangan (qayta tayinlangan) shaxs surunkasiga ikki muddatdan ortiq ijro organi rahbari bo‘lishi mumkin emas;
2022-yil 1-maydan boshlab kuzatuv kengashi a’zolaridan iborat Strategiya va investitsiyalar qo‘mitasi, Audit qo‘mitasi, Tayinlovlar va haq to‘lash qo‘mitasi, Korrupsiyaga qarshi kurashish va etika qo‘mitasi tashkil etiladi;
kuzatuv kengashi tarkibiga davlat ulushi bo‘yicha saylangan a’zolar faoliyati korxonada transformatsiya jarayonlarini samarali tashkil etish, korxonaning tashqi qarzlarini optimallashtirish, zamonaviy xarid tizimini joriy etish, ushbu Farmonda nazarda tutilgan talablarni bajarish, investitsiya loyihalarini moliyalashtirishga muqobil mablag‘larni jalb etish kabi mezonlar asosida baholanadi.
Oldingi tahrirga qarang.
(16-band O‘zbekiston Respublikasi Prezidentining 2023-yil 28-sentabrdagi PF-164-sonli Farmoniga asosan o‘z kuchini yo‘qotgan — Qonunchilik ma’lumotlari milliy bazasi, 30.09.2023-y., 06/23/164/0737-son)
17. Moliya vazirligi hamda Iqtisodiy taraqqiyot va kambag‘allikni qisqartirish vazirligining 6-ilovada ko‘rsatilgan aksiyadorlik jamiyatlarida transformatsiya va xususiylashtirish jarayonlarini samarali tashkil etishga qaratilgan maxsus boshqaruv tizimini joriy etish haqidagi taklifiga rozilik berilsin. Bunda:
jamiyat kuzatuv kengashining Strategiya va investitsiyalar qo‘mitasi raisi uning mustaqil a’zolari orasidan tayinlanadi va mazkur qo‘mitaga korxonaning transformatsiya va xususiylashtirish jarayonlarini doimiy boshqarish vazifalari yuklatiladi;
jamiyat ijro organi rahbarining transformatsiya masalalari bo‘yicha birinchi o‘rinbosari lavozimi joriy etiladi va unga bo‘ysunadigan loyiha ofisi tashkil etiladi;
jamiyat ijro organi rahbarining transformatsiya masalalari bo‘yicha birinchi o‘rinbosariga ijro organining barcha rahbar o‘rinbosarlari va tarkibiy bo‘linmalar transformatsiyaga tegishli masalalar bo‘yicha hisobdor bo‘ladi;
jamiyat ijro organi rahbarining transformatsiya masalalari bo‘yicha birinchi o‘rinbosari va loyiha ofisining xarajatlar smetasi kuzatuv kengashi tomonidan alohida tasdiqlanadi;
jamiyat kuzatuv kengashi tomonidan ijro organi rahbariga xususiylashtirish jarayonlarini, shu jumladan aksiyalarni ommaviy joylashtirishni (IPO) sifatli va belgilangan muddatlarda amalga oshirganligi uchun alohida mukofot (mazkur Farmonning 16-bandida ko‘zda tutilgan rag‘batlantirishdan tashqari) yoki amalga oshirmaganlik uchun javobgarlik choralari belgilanadi.
18. Davlat ishtirokidagi korxonalarning iqtisodiyotdagi ishtirokini cheklash va qisqartirish maqsadida, ularga O‘zbekiston Respublikasi Prezidenti va Hukumati qarorlarida nazarda tutilmagan hollarda:
asosiy faoliyatiga xos bo‘lmagan yangi ko‘chmas mulk obyektlarini sotib olish yoki qurish;
raqobat rivojlangan sohada asosiy faoliyatidan tashqari qo‘shimcha faoliyat bilan shug‘ullanish;
asosiy faoliyatiga xos bo‘lmagan xo‘jalik jamiyatlari ustav kapitalida ishtirok etish yoki undagi ulushni sotib olish taqiqlansin.
Belgilansinki, davlat ishtirokidagi korxonalar tomonidan asosiy faoliyatiga xos bo‘lgan yangi ko‘chmas mulk obyektlarini sotib olish yoki qurish hamda xo‘jalik jamiyatlari ustav kapitalidagi ulushni sotib olish, shuningdek, asosiy faoliyatidan tashqari qo‘shimcha faoliyat bilan shug‘ullanish kuzatuv kengashi qaroriga asosan amalga oshiriladi.
19. Shunday tartib o‘rnatilsinki, unga muvofiq:
davlat ishtirokidagi korxonalar va davlat ulushi 50 foiz va undan yuqori bo‘lgan tijorat banklari tomonidan mulkni begonalashtirish, uni sotish shakli va mexanizmi, davlat ishtirokidagi korxonalar va ularning tarkibidagi korxonalar ustav kapitaliga uchinchi shaxslar tomonidan investitsiya kiritish bo‘yicha kelishuvlari (bitim, shartnoma, memorandum va boshqalar) majburiy tarzda ushbu korxonalar kuzatuv kengashi bilan kelishilgandan keyin tuziladi;
davlat ishtirokidagi korxonalarning homiylikka sarflanadigan har yilgi xarajatlari o‘tgan yilda olingan sof foydaning 3 foizidan oshmasligi kerak hamda bu xarajatlar ular biznes-rejasining o‘tgan hisobot davridagi sof foydaga taalluqli qismi ko‘rsatkichlari bajarilganda amalga oshiriladi (bundan O‘zbekiston Respublikasi Prezidenti va Hukumati qarorlarida nazarda tutilgan hollar mustasno).
20. Davlat soliq xizmati organlariga xo‘jalik jamiyatlarida davlat ulushi bo‘yicha dividendlar miqdorini belgilashda moliyaviy natijaning to‘g‘ri shakllantirilishi ustidan nazorat qilish vazifasi yuklatilsin.
21. Davlat-xususiy sheriklik shartlari asosida 2022 — 2024-yillar davomida amalga oshirilishi rejalashtirilgan loyihalarning sohalar kesimidagi “Yo‘l xaritasi” 7-ilovaga muvofiq tasdiqlansin.
22. Moliya vazirligi Davlat bojxona qo‘mitasi, Davlat soliq qo‘mitasi, Markaziy bank va Bosh prokuratura huzuridagi Iqtisodiy jinoyatlarga qarshi kurashish departamenti bilan birgalikda 2022-yil 1-iyunga qadar yashirin iqtisodiyotga qarshi kurashish va uni qisqartirishga qaratilgan kompleks chora-tadbirlar to‘g‘risidagi qaror loyihasini Vazirlar Mahkamasiga kiritsin.
23. Mazkur Farmonda belgilangan vazifalarning ijrosini ta’minlash maqsadida:
Bosh vazir A.N. Aripov boshchiligida Muvofiqlashtiruvchi ishchi guruh tuzilsin va uning tarkibi 8-ilovaga muvofiq;
Tadbirkorlik muhitini yaxshilash va iqtisodiy o‘sishni ta’minlashda xususiy sektorning rolini oshirish bo‘yicha qo‘shimcha chora-tadbirlar rejasi 9-ilovaga muvofiq tasdiqlansin.
24. Muvofiqlashtiruvchi ishchi guruh (A.N. Aripov):
bir oy muddatda ijro muddatlari va mas’ullarning vazifasini aniq belgilagan holda, har bir korxona bo‘yicha amalga oshiriladigan ishlarning tarmoq jadvalini ishlab chiqsin va tasdiqlasin;
6-ilovada nazarda tutilgan korxonalarning kuzatuv kengashlari raislari va ijro organi rahbarining transformatsiya masalalari bo‘yicha birinchi o‘rinbosarlarining ishini muhokama qilib, ular faoliyatini muvofiqlashtirsin va nazorat qilsin;
har bir korxona rahbarining mazkur Farmonda belgilangan vazifalar ijrosini so‘zsiz va belgilangan muddatlarda ta’minlash borasidagi hisobotini eshitib borsin, zarur hollarda ularning o‘z lavozimiga loyiqligi yuzasidan O‘zbekiston Respublikasi Prezidenti Administratsiyasiga taklif kiritsin;
davlat-xususiy sheriklik shartlari asosida amalga oshiriladigan loyihalarning ijro holati bo‘yicha vazirlik va idoralar rahbarlarining shaxsiy hisobotini har chorakda tanqidiy muhokama qilib borsin;
zarur hollarda, davlat tashqi qarzi hisobiga amalga oshirilgan alohida investitsiya loyihalarining samaradorligi va natijadorligini mustaqil auditorlik kompaniyasini jalb qilgan holda baholash tashabbusi bilan chiqsin.
Oldingi tahrirga qarang.
(24-bandning yettinchi xatboshisi O‘zbekiston Respublikasi Prezidentining 2024-yil 19-apreldagi PF-67-sonli Farmoniga asosan chiqarilgan — Qonunchilik ma’lumotlari milliy bazasi, 27.04.2024-y., 06/24/67/0307-son)
25. O‘zbekiston Respublikasi Prezidentining va O‘zbekiston Respublikasi Hukumatining ayrim hujjatlariga 10-ilovaga muvofiq o‘zgartirish va qo‘shimchalar kiritilsin.
26. O‘zbekiston Respublikasi Prezidentining va O‘zbekiston Respublikasi Hukumatining ayrim hujjatlari 11-ilovaga muvofiq o‘z kuchini yo‘qotgan deb hisoblansin.
27. Mazkur Farmonning ijrosini nazorat qilish O‘zbekiston Respublikasining Bosh vaziri A.N. Aripov zimmasiga yuklansin.",https://www.lex.uz/uz/docs/-5947775
39,“Ijtimoiy tadbirkorlik to‘g‘risida”gi O‘zbekiston Respublikasi Qonunini qayta ko‘rib chiqish haqida,"O‘zbekiston Respublikasi Oliy Majlisining Qonunchilik palatasi tomonidan 2021-yil 24-avgustda qabul qilingan va 2021-yil 21-oktabrda O‘zbekiston Respublikasi Oliy Majlisining Senati tomonidan rad etilgan “Ijtimoiy tadbirkorlik to‘g‘risida”gi O‘zbekiston Respublikasi Qonunini qayta ko‘rib chiqib, O‘zbekiston Respublikasi Oliy Majlisining Qonunchilik palatasi qaror qiladi:
1. “Ijtimoiy tadbirkorlik to‘g‘risida”gi O‘zbekiston Respublikasi Qonuni O‘zbekiston Respublikasi Oliy Majlisi Qonunchilik palatasining qayta ko‘rib chiqishidan olib tashlansin.
2. Ushbu Qaror O‘zbekiston Respublikasi Oliy Majlisining Senati va O‘zbekiston Respublikasi Vazirlar Mahkamasiga yuborilsin.
3. Ushbu Qaror qabul qilingan kundan e’tiboran kuchga kiradi.",https://www.lex.uz/uz/docs/-5919271
40,Respublika hududlarida tadbirkorlik infratuzilmasini rivojlantirishga doir qo‘shimcha chora-tadbirlar to‘g‘risida,"Hududlarda qulay investitsiyaviy va ishbilarmonlik muhitini yaratish, muhandislik-kommunikatsiya va ishlab chiqarish infratuzilmasini yaxshilash, shuningdek, tadbirkorlarning muammo va takliflarini bevosita o‘rganish hamda tadbirkorlikni kelgusida rivojlantirishning asosiy yo‘nalishlarini belgilab olish bo‘yicha 2021-yil 20-avgust kuni o‘tkazilgan O‘zbekiston Respublikasi Prezidentining tadbirkorlar bilan ochiq muloqoti doirasida belgilangan vazifalar ijrosini ta’minlash maqsadida:
1. Iqtisodiy taraqqiyot va kambag‘allikni qisqartirish vazirligi, Investitsiyalar va tashqi savdo vazirligi, Moliya vazirligining Qoraqalpog‘iston Respublikasi Vazirlar Kengashi, viloyatlar va Toshkent shahar hokimliklari huzurida tadbirkorlik infratuzilmasini rivojlantirish jamg‘armalarini (keyingi o‘rinlarda — jamg‘armalar) tashkil etish to‘g‘risidagi taklifiga rozilik berilsin.
2. Quyidagilar jamg‘armalarning daromadlarini shakllantirish manbalari etib belgilansin:
Oldingi tahrirga qarang.
qishloq xo‘jaligiga mo‘ljallanmagan yer uchastkalarini xususiylashtirishdan hamda yer uchastkalarini ijaraga olish huquqini elektron onlayn-auksion orqali sotishdan tushadigan mablag‘larning Vazirlar Mahkamasi tomonidan belgilangan xarajatlar chegirib qolinganidan so‘ng qolgan qismining 70 foizi;
(2-bandning ikkinchi xatboshisi O‘zbekiston Respublikasi Prezidentining 2024-yil 19-apreldagi PF-67-sonli Farmoni tahririda — Qonunchilik ma’lumotlari milliy bazasi, 27.04.2024-y., 06/24/67/0307-son)
jismoniy va yuridik shaxslarning homiylik xayriyalari;
qonunchilik hujjatlarida taqiqlanmagan boshqa manbalar.
3. Belgilansinki, jamg‘armalarning mablag‘lari quyidagi tadbirlarni moliyalashtirishga yo‘naltiriladi:
“Yangi O‘zbekiston” massivlari, davlat uy-joy dasturlarida ko‘zda tutilgan massivlar, shuningdek, maxsus iqtisodiy zonalar, kichik sanoat zonalari, yoshlar sanoat va tadbirkorlik zonalarini tashqi muhandislik-kommunikatsiya tarmoqlari (ichimlik va oqova suv, elektr energiyasi, tabiiy gaz tarmoqlari va avtomobil yo‘li) bilan ta’minlash;
qiymati 200 milliard so‘mdan oshadigan, investorning o‘z mablag‘lari ulushi 25 foizdan kam bo‘lmagan, investitsiya dasturlariga kiritilgan loyihalar, shuningdek, xalqaro va respublika ahamiyatidagi avtomobil yo‘llari bo‘yidagi yaxlit yer maydonlarida tashkil etiladigan yo‘l bo‘yi infratuzilma obyektlarini tashqi muhandislik-kommunikatsiya tarmoqlari bilan ta’minlash;
aholi punktlari bosh rejalari, hududlarning ma’muriy-rejalashtiruv topshiriqlari va batafsil rejalashtirish loyihalarini ishlab chiqish.
Bunda, mazkur bandda ko‘zda tutilgan tadbirlarni moliyalashtirish maqsadida Davlat budjeti va qonunchilik hujjatlarida taqiqlanmagan boshqa manbalar hisobidan ham mablag‘lar ajratiladi.
4. Belgilansinki:
jamg‘armalarning mablag‘lari hisobidan qurilish, rekonstruksiya qilish va ta’mirlash ishlarini moliyalashtirish dasturlarini shakllantirish va moliyalashtirish markazlashtirilgan manbalar hisobidan bajariladigan qurilish-ta’mirlash ishlarining manzilli dasturlarini shakllantirish va moliyalashtirish tartibi asosida amalga oshiriladi;
jamg‘armalar hisobidan moliyalashtiriladigan loyihalar manzilli dasturi Qoraqalpog‘iston Respublikasi Jo‘qorg‘i Kengesi, viloyatlar va Toshkent shahar xalq deputatlari Kengashlari qarori bilan tasdiqlanadi;
jamg‘armalar budjet tashkilotlarining budjetdan tashqari jamg‘armasi shaklida tashkil etiladi hamda yuridik shaxs maqomiga ega bo‘lmaydi.
5. Iqtisodiy taraqqiyot va kambag‘allikni qisqartirish vazirligi huzuridagi Urbanizatsiyani rivojlantirish jamg‘armasi tugatilsin.
Iqtisodiy taraqqiyot va kambag‘allikni qisqartirish vazirligi Urbanizatsiyani rivojlantirish jamg‘armasining g‘azna hisobvarag‘idagi qoldiq mablag‘larni Sirdaryo viloyati hokimligi huzuridagi Tadbirkorlik infratuzilmasini rivojlantirish jamg‘armasiga o‘tkazilishini ta’minlasin.
6. Jamg‘armalar mablag‘larining hisobini yuritish va hisobotlarini tashkil etish maqsadida, Moliya vazirligi tizimining umumiy shtat birliklari doirasida vazirlikning markaziy apparati tuzilmasida 2 ta shtat birligidan, Qoraqalpog‘iston Respublikasi Moliya vazirligi, viloyatlar va Toshkent shahar moliya bosh boshqarmalarida 1 ta shtat birligidan iborat sektorlar tashkil etilsin.
7. O‘zbekiston Respublikasi Prezidentining 2018-yil 11-oktabrdagi “Davlat mulki obyektlarini va yer uchastkalariga bo‘lgan huquqlarni tadbirkorlik subyektlariga sotish tartibini soddalashtirish bo‘yicha qo‘shimcha chora-tadbirlar to‘g‘risida”gi PF-5552-son Farmoni 9-bandining ikkinchi xatboshisi chiqarib tashlansin.
8. Iqtisodiy taraqqiyot va kambag‘allikni qisqartirish vazirligi manfaatdor vazirlik va idoralar bilan birgalikda bir oy muddatda:
jamg‘armalar faoliyatini tashkil etish chora-tadbirlari to‘g‘risidagi Hukumat qarori loyihasini;
qonunchilik hujjatlariga ushbu Farmondan kelib chiqadigan o‘zgartirish va qo‘shimchalar to‘g‘risidagi takliflarni Vazirlar Mahkamasiga kiritsin.
9. Mazkur Farmonning ijrosini nazorat qilish O‘zbekiston Respublikasi Bosh vazirining o‘rinbosarlari J.A. Qo‘chqorov va S.O‘. Umurzakov zimmasiga yuklansin.",https://www.lex.uz/uz/docs/-5834017
41,Iqtisodiy taraqqiyot va kambag‘allikni qisqartirish vazirligi huzuridagi Mahallabay ishlash va tadbirkorlikni rivojlantirish agentligi faoliyatini tashkil etish chora-tadbirlari to‘g‘risida,"O‘zbekiston Respublikasi Prezidentining 2021-yil 3-dekabrdagi “Mahallada tadbirkorlikni rivojlantirish, aholi bandligini ta’minlash va kambag‘allikni qisqartirish bo‘yicha davlat siyosatining ustuvor yo‘nalishlari to‘g‘risida”gi PF-29-son Farmoni va 2021-yil 3-dekabrdagi “Mahallada tadbirkorlikni rivojlantirish, aholi bandligini ta’minlash va kambag‘allikni qisqartirish masalalari bo‘yicha hokim yordamchilari faoliyatini tashkil etish chora-tadbirlari to‘g‘risida”gi PQ-31-son qaroriga muvofiq:
1. Iqtisodiy taraqqiyot va kambag‘allikni qisqartirish vazirligi markaziy apparati tuzilmasiga iqtisodiy taraqqiyot va kambag‘allikni qisqartirish vaziri o‘rinbosari lavozimini qisqartirish hisobiga, iqtisodiy taraqqiyot va kambag‘allikni qisqartirish vazirining o‘rinbosari — Mahallabay ishlash va tadbirkorlikni rivojlantirish agentligi direktori lavozimi kiritilsin.
2. Iqtisodiy taraqqiyot va kambag‘allikni qisqartirish vazirligi huzuridagi Mahallabay ishlash va tadbirkorlikni rivojlantirish agentligining (keyingi o‘rinlarda — Agentlik) asosiy vazifalari etib quyidagilar belgilansin:
respublikada tadbirkorlikni va mahallalarni iqtisodiy rivojlantirish borasida yagona davlat siyosatini yuritish;
mahallabay ishlashning vertikal tizimi asosida aholining daromadli mehnat bilan bandligini ta’minlash, ularni tadbirkorlikka jalb qilish va o‘qitish hamda o‘zini o‘zi band qilish faoliyatiga yo‘naltirish;
vakolatli davlat organlari va tashkilotlari hamda mahallalarda tadbirkorlikni rivojlantirish, aholi bandligini ta’minlash va kambag‘allikni qisqartirish masalalari bo‘yicha tuman (shahar) hokimi yordamchilarining (keyingi o‘rinlarda — hokim yordamchilari) faoliyatini muvofiqlashtirish;
iqtisodiy rivojlanishni ta’minlashda tadbirkorlikni muhim drayverga aylantirishning yangi yondashuvlarini ishlab chiqish va amalga oshirish;
mahalliy hokimliklar bilan birga hududlarda tadbirkorlikni qo‘llab-quvvatlash va rivojlantirish dasturlarini shakllantirish va amalga oshirish;
aholi va tadbirkorlik subyektlarining murojaatlarini qabul qilish va tizimli tahlil qilish asosida hududlarda tadbirkorlikni rivojlantirishga to‘sqinlik qilayotgan byurokratik to‘siqlar va g‘ovlarni bartaraf etish, ishbilarmonlik muhitini yaxshilash uchun qulay shart-sharoitlar yaratish va qonunchilikni takomillashtirish bo‘yicha takliflar ishlab chiqish;
xalqaro moliya institutlari va xorijiy hukumat moliya tashkilotlari bilan tadbirkorlikni qo‘llab-quvvatlash loyihalarini amalga oshirish yuzasidan o‘zaro hamkorlikni ta’minlash.
3. Tadbirkorlik faoliyatini qo‘llab-quvvatlash davlat jamg‘armasi bevosita Iqtisodiy taraqqiyot va kambag‘allikni qisqartirish vazirligi tarkibiga o‘tkazilsin.
4. Quyidagilar:
Iqtisodiy taraqqiyot va kambag‘allikni qisqartirish vazirligi huzuridagi Mahallabay ishlash va tadbirkorlikni rivojlantirish agentligining tashkiliy tuzilmasi 1-ilovaga muvofiq;
Iqtisodiy taraqqiyot va kambag‘allikni qisqartirish vazirligi huzuridagi Mahallabay ishlash va tadbirkorlikni rivojlantirish agentligining markaziy apparati tuzilmasi 2-ilovaga muvofiq;
Iqtisodiy taraqqiyot va kambag‘allikni qisqartirish vazirligi huzuridagi Mahallabay ishlash va tadbirkorlikni rivojlantirish agentligining Qoraqalpog‘iston Respublikasi, viloyatlar va Toshkent shahar boshqarmalarining tuzilmasi 3-ilovaga muvofiq;
tuman (shahar) mahallabay ishlash va tadbirkorlikni rivojlantirish markazlarining namunaviy tuzilmasi 4-ilovaga muvofiq tasdiqlansin.
5. Belgilansinki:
Agentlikning Qoraqalpog‘iston Respublikasi, viloyatlar va Toshkent shahar boshqarmalari (keyingi o‘rinlarda — Agentlikning hududiy boshqarmalari) boshliqlari Agentlik direktori tomonidan tegishliligi bo‘yicha Qoraqalpog‘iston Respublikasi Vazirlar Kengashi Raisi, viloyatlar va Toshkent shahar hokimlari taqdimnomasi asosida lavozimga tayinlanadi va lavozimidan ozod etiladi;
Tuman (shahar) mahallabay ishlash va tadbirkorlikni rivojlantirish markazlarining (keyingi o‘rinlarda — markazlar) boshliqlari Agentlikning hududiy boshqarmalari boshliqlari tomonidan Agentlik bilan kelishgan holda tuman (shahar) hokimlari taqdimnomasi asosida lavozimga tayinlanadi va lavozimidan ozod etiladi.
Agentlik Qoraqalpog‘iston Respublikasi Vazirlar Kengashi, viloyatlar va Toshkent shahar hokimliklari bilan birgalikda ikki hafta muddatda Agentlikning hududiy boshqarmalari hamda markazlarni malakali va salohiyatli kadrlar bilan to‘ldirsin.
6. O‘zbekiston Respublikasi Prezidenti huzuridagi Davlat xizmatini rivojlantirish agentligi Agentlik, uning hududiy boshqarmalari va markazlarga kadrlar qabul qilishning soddalashtirilgan tartibda ochiq mustaqil tanlov asosida amalga oshirilishi va lavozimga tayinlanishi bo‘yicha amaliy yordam ko‘rsatsin.
7. Iqtisodiy tadqiqotlar va islohotlar markazi Iqtisodiy taraqqiyot va kambag‘allikni qisqartirish vazirligi bilan hamkorlikda:
bir oy muddatda hokim yordamchilari ishini to‘g‘ri tashkil etishga uslubiy ko‘mak ko‘rsatish tizimini yo‘lga qo‘ysin;
joylarda amalga oshirilayotgan ishlar holatini chuqur tahlil qilgan holda, hokim yordamchilari faoliyati samaradorligini oshirish bo‘yicha har chorakda Vazirlar Mahkamasiga takliflar kiritib borsin.
8. Agentlik tarkibida yuridik shaxs maqomiga ega bo‘lmagan Aholini tadbirkorlikka jalb qilish jamg‘armasi (keyingi o‘rinlarda — Jamg‘arma) tashkil etilsin.
9. Belgilab qo‘yilsinki:
2022-yil 1-yanvardan boshlab Bandlik va mehnat munosabatlari vazirligining Bandlikka ko‘maklashish davlat jamg‘armasi mablag‘lari hisobidan aholini tadbirkorlikka jalb qilish va o‘qitish uchun subsidiyalar berish yo‘nalishidagi vazifa va funksiyalari Jamg‘armaga o‘tkaziladi;
Agentlik tarkibida 3 ta shtat birligidan iborat Aholini tadbirkorlikka jalb qilish jamg‘armasi faoliyatini muvofiqlashtirish bo‘limi tashkil etiladi hamda mazkur shtat birliklari Bandlik va mehnat munosabatlari vazirligi hisobidan shakllantiriladi;
2022-yildan boshlab Bandlik va mehnat munosabatlari vazirligining Bandlikka ko‘maklashish davlat jamg‘armasiga aholini tadbirkorlikka jalb qilish va o‘qitish uchun Davlat budjetidan ajratiladigan transfertlar Jamg‘armaga yo‘naltiriladi, 2023-yildan boshlab — Davlat budjeti parametrlarini shakllantirishda ushbu mablag‘lar Jamg‘arma uchun ajratilishi ko‘zda tutiladi.
10. Iqtisodiy taraqqiyot va kambag‘allikni qisqartirish vazirligi Agentlik, Axborot texnologiyalari va kommunikatsiyalarini rivojlantirish vazirligi bilan birgalikda bir oy muddatda hokim yordamchilari faoliyatini samarali tashkil etish va baholab borish imkonini beruvchi hamda tegishli vazirlik va idoralar ma’lumotlar bazalari bilan integratsiya qilingan “Onlayn mahalla” elektron platformasi ishga tushirilishini ta’minlasin.
11. Quyidagilar bir oy muddatda:
Toshkent shahar hokimligi Davlat aktivlarini boshqarish agentligi bilan birgalikda Agentlikni barcha zarur qulayliklarga ega bo‘lgan binoga;
Qoraqalpog‘iston Respublikasi Vazirlar Kengashi, viloyatlar va Toshkent shahar hokimliklari Davlat aktivlarini boshqarish agentligi bilan birgalikda Agentlikning hududiy boshqarmalari hamda markazlarni zarur mebel va anjomlar, axborot-kommunikatsiya (kompyuter, printer, nusxa ko‘chirish apparati, internet) va aloqa vositalari bilan jihozlangan binolarga tekin foydalanish huquqi asosida joylashtirilishini ta’minlasin.
12. Axborot va ommaviy kommunikatsiyalar agentligi, O‘zbekiston Milliy teleradiokompaniyasi mahallalarda hokim yordamchilari faoliyati va ular erishayotgan natijalarni muntazam ravishda ommaviy axborot vositalari, Internet va ijtimoiy tarmoqlarda keng yoritish ishlarini tashkil qilsin.
13. Iqtisodiy taraqqiyot va kambag‘allikni qisqartirish vazirligi bir oy muddatda:
Mahallabay ishlash va tadbirkorlikni rivojlantirish agentligi va Aholini tadbirkorlikka jalb qilish jamg‘armasi to‘g‘risidagi nizom loyihalarini;
manfaatdor vazirlik va idoralar bilan birgalikda qonunchilik hujjatlariga ushbu qarordan kelib chiqadigan o‘zgartirish va qo‘shimchalar to‘g‘risidagi takliflarni Vazirlar Mahkamasiga kiritsin.
14. Mazkur qarorning ijrosini samarali tashkil qilishga mas’ul va shaxsiy javobgar etib iqtisodiy taraqqiyot va kambag‘allikni qisqartirish vazirining o‘rinbosari — Mahallabay ishlash va tadbirkorlikni rivojlantirish agentligi direktori, Qoraqalpog‘iston Respublikasi Vazirlar Kengashi Raisi, viloyatlar va Toshkent shahar hokimlari belgilansin.
Qaror ijrosini har oyda muhokama qilib borish, ijro uchun mas’ul idoralar faoliyatini muvofiqlashtirish va nazorat qilish Bosh vazir o‘rinbosari J.A. Qo‘chqorov zimmasiga yuklansin.",https://www.lex.uz/uz/docs/-5793272
42,"Mahallada tadbirkorlikni rivojlantirish, aholi bandligini ta’minlash va kambag‘allikni qisqartirish bo‘yicha davlat siyosatining ustuvor yo‘nalishlari to‘g‘risida","Aholining tadbirkorlik tashabbuslarini amalga oshirishga moliyaviy ko‘maklashish, ularning daromadli mehnat bilan bandligini ta’minlash mexanizmlarini yanada takomillashtirish, mahallabay ishlash tizimini yangi bosqichga olib chiqish orqali kambag‘allikni qisqartirish, respublika, viloyat, tuman va shaharlarda ko‘rsatiladigan davlat xizmatlari va manzilli moliyaviy qo‘llab-quvvatlash instrumentlarini bevosita mahalla darajasiga tushirish maqsadida:
1. 2022-yil 1-yanvardan boshlab har bir shaharcha, qishloq, ovulda, shuningdek, shaharlar, shaharchalar, qishloqlar hamda ovullardagi har bir mahallada (keyingi o‘rinlarda — mahallalar) tadbirkorlikni rivojlantirish, aholi bandligini ta’minlash va kambag‘allikni qisqartirish masalalari bo‘yicha tuman (shahar) hokimining yordamchisi (keyingi o‘rinlarda — hokim yordamchisi) lavozimi ta’sis etilsin.
2. Quyidagilar hokim yordamchilarining asosiy vazifalari va faoliyat yo‘nalishlari etib belgilansin:
mahalladagi ijtimoiy-iqtisodiy holatni xonadonbay o‘rganish, jumladan aholining bandlik darajasini, oilalarning daromad manbalarini, tomorqa yerlaridan foydalanish holatini hamda daromadli mehnatga bo‘lgan intilishi va ehtiyojlarini tahlil qilish;
mahallada tadbirkorlikni rivojlantirishning ichki imkoniyatlari, tadbirkorlik bo‘yicha ixtisoslashuv va mehnat resurslarini inobatga olgan holda, uni rivojlantirishga turtki beradigan omillar va yo‘nalishlarni belgilash, ularni ishga solish orqali mahallaning iqtisodiy rivojlanishini ta’minlash;
doimiy daromad manbaiga ega bo‘lmagan va ishsiz aholining, ayniqsa, yoshlar va xotin-qizlarning qiziqishlarini o‘rganish orqali ularni kasb-hunar va tadbirkorlikka o‘rgatuvchi o‘quv markazlariga yo‘naltirish hamda o‘qishni tamomlagan bitiruvchilarning bandligini ta’minlashga yordam berish;
mahalladagi mavjud bo‘sh ish o‘rinlarini hamda xo‘jalik yurituvchi subyektlarning mavsumiy ishchilarga bo‘lgan talabini aniqlash orqali ishsizlarni, birinchi navbatda, “temir daftar”, “ayollar daftari” va “yoshlar daftari”ga kiritilgan yoshlar va xotin-qizlarni bo‘sh (vakant) ish o‘rinlariga joylashtirish hamda haq to‘lanadigan jamoat ishlariga jalb qilish;
mahallada istiqomat qiluvchi aholining oilaviy tadbirkorligini rivojlantirish, jumladan ularning hunarmandchilik, kasanachilik, tomorqadan samarali foydalanish, kichik ishlab chiqarish, xizmat ko‘rsatish va boshqa turdagi faoliyatni yo‘lga qo‘yishi uchun oilaviy tadbirkorlik dasturlari doirasida kreditlar olishda ko‘maklashish;
mahallaning ixtisoslashuvidan kelib chiqib, kooperatsiya asosida tadbirkorlik faoliyatini yo‘lga qo‘yish istagini bildirgan yetakchi tadbirkorlarga imtiyozli kreditlar ajratishni tashkil etish, ularga tadbirkorlik bilan mustaqil shug‘ullanish tajribasiga ega bo‘lmagan fuqarolarni o‘z faoliyatini yo‘lga qo‘yishi uchun ularga biriktirish;
aholi tomorqalaridan samarali foydalanishni tashkil etish, uy sharoitida dehqonchilik, chorvachilik, parrandachilik, quyonchilik, asalarichilik, urug‘chilik, ko‘chatchilik, gulchilik kabi faoliyat turlarini yo‘lga qo‘yishga ko‘maklashish;
mahalladagi ish bilan band bo‘lmagan aholining tadbirkorlik va doimiy daromad keltiruvchi faoliyat bilan shug‘ullanishini yo‘lga qo‘yish maqsadida ularga issiqxona qurish, tomorqasini sug‘orish uchun vertikal sug‘orish quduqlarini burg‘ilash, qishloq xo‘jaligi kooperativiga a’zo bo‘lish, asbob-uskuna va mehnat qurollarini xarid qilish, bino va inshootning ijara to‘lovi hamda kasb-hunar va tadbirkorlikka o‘qishi uchun subsidiyalar olishda ko‘maklashish;
mahalladagi bo‘sh bino va yer maydonlarini aniqlab, ularni belgilangan tartibda tadbirkorlik subyektlariga ajratish bo‘yicha tegishli tashkilotlarga takliflar kiritish;
tadbirkorlik faoliyatini amalga oshirishga to‘siq bo‘layotgan muammolarning (muhandislik-kommunikatsiya tizimlariga ulanish va ulardan foydalanish, turli xil faoliyatni yo‘lga qo‘yish uchun ruxsatnomalar va litsenziyalar olish, bo‘sh bino va yer maydonlarini tadbirkorlik bilan shug‘ullanish uchun ajratish va boshqalar) tegishli tashkilotlar tomonidan hal etilishini tashkil etish.
Barcha vazirlik va idoralarning birinchi rahbarlari hokim yordamchilariga ularning vazifalarini amalga oshirishda har tomonlama ko‘mak berish uchun shaxsan mas’ul va javobgar hisoblanadi.
3. Quyidagilar:
Iqtisodiy taraqqiyot va kambag‘allikni qisqartirish vazirligi huzuridagi Tadbirkorlikni rivojlantirish agentligi hamda O‘zbekiston Respublikasi Bosh vazirining Tadbirkorlar murojaatlarini ko‘rib chiqish qabulxonalari faoliyatini tashkil etish va muvofiqlashtirish kotibiyati negizida Iqtisodiy taraqqiyot va kambag‘allikni qisqartirish vazirligi huzuridagi Mahallabay ishlash va tadbirkorlikni rivojlantirish agentligi (keyingi o‘rinlarda — Agentlik);
Iqtisodiy taraqqiyot va kambag‘allikni qisqartirish vazirligi huzuridagi Tadbirkorlikni rivojlantirish agentligining Qoraqalpog‘iston Respublikasi, viloyatlar va Toshkent shahri bo‘yicha vakolatli ofislari hamda Qoraqalpog‘iston Respublikasi, viloyatlar va Toshkent shahridagi O‘zbekiston Respublikasi Bosh vazirining Tadbirkorlar murojaatlarini ko‘rib chiqish qabulxonalari negizida Agentlikning Qoraqalpog‘iston Respublikasi, viloyatlar va Toshkent shahridagi hududiy boshqarmalari;
tumanlar va shaharlardagi O‘zbekiston Respublikasi Bosh vazirining Tadbirkorlar murojaatlarini ko‘rib chiqish qabulxonalari negizida tuman (shahar) hokimliklari tarkibida yuridik shaxs tashkil etmagan holda Mahallabay ishlash va tadbirkorlikni rivojlantirish markazlari (keyingi o‘rinlarda — Markazlar) tashkil etilsin.
Belgilab qo‘yilsinki:
Oldingi tahrirga qarang.
Agentlikka O‘zbekiston Respublikasi Prezidenti tomonidan lavozimga tayinlanadigan va lavozimdan ozod etiladigan Iqtisodiy taraqqiyot va kambag‘allikni qisqartirish vazirining o‘rinbosari — Mahallabay ishlash va tadbirkorlikni rivojlantirish agentligi direktori rahbarlik qiladi.
(3-bandning oltinchi xatboshisi O‘zbekiston Respublikasi Prezidentining 2022-yil 1-apreldagi PF-95-sonli Farmoni tahririda — Qonunchilik ma’lumotlari milliy bazasi, 01.04.2022-y., 06/22/95/0267-son)
Agentlik huzurida bir yil muddatga doimiy faoliyat yuritadigan “Mahallabay ishlash shtabi” tashkil etiladi;
Markaziy bank, Bandlik va mehnat munosabatlari vazirligi, Investitsiyalar va tashqi savdo vazirligi, Moliya vazirligi, Davlat soliq qo‘mitasi, Savdo-sanoat palatasi rahbarlarining tegishli o‘rinbosarlari bir yil muddatga boshqa barcha vazifalarni bajarishdan ozod etilgan holda “Mahallabay ishlash shtabi”ga xizmat safariga yuboriladi.
4. Iqtisodiy taraqqiyot va kambag‘allikni qisqartirish vazirligi huzurida yuridik shaxs tashkil etmagan holda budjet tashkilotlarining budjetdan tashqari jamg‘armalari shaklida ochiladigan Hokim yordamchilari faoliyatini qo‘llab-quvvatlash jamg‘armasi tashkil etilsin.
Iqtisodiy taraqqiyot va kambag‘allikni qisqartirish vazirligiga Hokim yordamchilari faoliyatini qo‘llab-quvvatlash jamg‘armasi mablag‘larini boshqarish vazifasi yuklansin.
5. Belgilab qo‘yilsinki:
hokim yordamchisi lavozimiga Iqtisodiy taraqqiyot va kambag‘allikni qisqartirish vazirligi, Moliya vazirligi, Bandlik va mehnat munosabatlari vazirligi, Investitsiyalar va tashqi savdo vazirligi, Davlat soliq qo‘mitasi, tijorat banklari, iqtisodiy va investitsiya komplekslariga kiruvchi boshqa idoralar, ularning hududiy bo‘linmalarida bo‘lim (shu’ba) boshlig‘idan past bo‘lmagan lavozimda ishlovchi rahbar xodimlar, shuningdek, mahalliy hokimliklarning rahbar xodimlari tayinlanadi;
hokim yordamchisi lavozimiga nomzodlar tegishlicha Qoraqalpog‘iston Respublikasi Vazirlar Kengashi Raisi, viloyatlar va Toshkent shahar hokimlari boshchiligidagi tanlov komissiyalari orqali ochiq tanlovlar asosida ishga qabul qilinadi;
nomzodlarning intiluvchanligi, maqsadga yo‘nalganligi, qobiliyati, tajribasi kabilarni inobatga olgan holda tadbirkorlar, boshqa soha vakillari, faol yoshlar, rahbarlik lavozimida faoliyat yuritmayotgan xodimlar va oliy ma’lumotga ega bo‘lmagan fuqarolar ham ishga qabul qilinishi mumkin.
6. Vazirliklar, idoralar, tijorat banklari, mahalliy ijro hokimiyati organlari rahbarlariga hokim yordamchilari lavozimiga tayinlangan xodimlarning avvalgi ish joyidagi lavozimini ikki yilgacha muddatga saqlab qolish, mazkur davrda ushbu lavozimga boshqa shaxslarni muddatli mehnat shartnomasi asosida vaqtincha ishga qabul qilish tavsiya etilsin.
7. O‘zbekiston Respublikasi Prezidenti huzuridagi Davlat xizmatini rivojlantirish agentligi hokim yordamchilarini:
ish faoliyati natijalariga ko‘ra Milliy kadrlar zaxirasiga kiritsin;
ikki yillik mehnat faoliyati natijalariga ko‘ra lavozimini oshirish yuzasidan vazirlik va idoralar, shuningdek, Qoraqalpog‘iston Respublikasi Jo‘qorg‘i Kengesi, viloyatlar va Toshkent shahar hokimliklariga taklif kiritsin.
O‘zbekiston Respublikasi Prezidenti huzuridagi Davlat xizmatini rivojlantirish agentligining takliflariga asosan hokim yordamchilarini tanlovsiz to‘g‘ridan-to‘g‘ri yuqori lavozimlarga o‘tkazishga ruxsat berilsin.
8. O‘zbekiston Respublikasi Prezidenti huzuridagi Davlat xizmatini rivojlantirish agentligi, Iqtisodiy taraqqiyot va kambag‘allikni qisqartirish vazirligi hamda Mahalla va oilani qo‘llab-quvvatlash vazirligining:
“Yangi O‘zbekiston islohotchisi” ko‘krak nishonini ta’sis etish;
hokim yordamchisi lavozimiga tayinlangan hamda ular faoliyatini samarali tashkil etishga jalb qilingan shaxslarni ushbu ko‘krak nishoni bilan taqdirlash amaliyotini joriy etish to‘g‘risidagi takliflari ma’qullansin.
Iqtisodiy taraqqiyot va kambag‘allikni qisqartirish vazirligi manfaatdor vazirlik va idoralar bilan birgalikda bir oy muddatda “Yangi O‘zbekiston islohotchisi” ko‘krak nishoni to‘g‘risidagi nizom loyihasini Vazirlar Mahkamasiga kiritsin.
9. Qoraqalpog‘iston Respublikasi Vazirlar Kengashi, viloyatlar va Toshkent shahar hokimliklari Mahalla va oilani qo‘llab-quvvatlash vazirligi hamda Iqtisodiy taraqqiyot va kambag‘allikni qisqartirish vazirligi bilan birgalikda joylarda “inson qadri uchun” shiori bilan amalga oshirilayotgan islohotlarda o‘zining faol ishtiroki, aholining turmush darajasini yaxshilash bo‘yicha tashabbuslari bilan boshqalarga o‘rnak bo‘layotgan mahallalar va hokim yordamchilarini rag‘batlantirib borish maqsadida “Eng namunali mahalla” va “Faol hokim yordamchisi” kabi ko‘rik tanlovlarning muntazam o‘tkazib borilishini ta’minlasin.
10. O‘zbekiston Milliy teleradiokompaniyasi, O‘zbekiston Milliy axborot agentligi va boshqa ommaviy axborot vositalariga mahalliy davlat hokimiyati organlari tashkiliy tuzilmasini isloh qilish bo‘yicha amalga oshirilayotgan ishlarni keng yoritib borish tavsiya etilsin.
11. Bosh vazir o‘rinbosari J.A. Qo‘chqorov, iqtisodiy taraqqiyot va kambag‘allikni qisqartirish vazirining birinchi o‘rinbosari S.M. Xolxo‘jayev, Qoraqalpog‘iston Respublikasi Vazirlar Kengashi Raisi, viloyatlar va Toshkent shahar hokimlari mazkur Farmon asosida joriy etilayotgan tizimning samarali tashkil etilishini, ish faoliyatida aniqlanadigan muammolarning joyida hal qilinishini ta’minlasin.
12. Iqtisodiy taraqqiyot va kambag‘allikni qisqartirish vazirligi:
bir hafta muddatda O‘zbekiston Respublikasi Prezidentining “Mahallada tadbirkorlikni rivojlantirish, aholi bandligini ta’minlash va kambag‘allikni qisqartirish masalalari bo‘yicha hokim yordamchilari faoliyatini tashkil etish chora-tadbirlari to‘g‘risida”gi qarori loyihasini;
ikki oy muddatda Adliya vazirligi hamda manfaatdor vazirlik va idoralar bilan birgalikda qonunchilik hujjatlariga mazkur Farmondan kelib chiqadigan o‘zgartirish va qo‘shimchalar to‘g‘risida takliflarni Vazirlar Mahkamasiga kiritsin.
13. Mazkur Farmonning ijrosini nazorat qilish O‘zbekiston Respublikasining Bosh vaziri A.N. Aripov va O‘zbekiston Respublikasi Prezidenti Administratsiyasi rahbari Z.Sh. Nizomiddinov zimmasiga yuklansin.",https://lex.uz/uz/docs/-5758437
43,Fuqarolarning o‘zini o‘zi boshqarish organlari huzuridagi tadbirkorlik faoliyatini rivojlantirishga ko‘maklashish bo‘yicha maslahat markazining namunaviy nizomining 8-bandiga o‘zgartirish kiritish haqida,"O‘zbekiston Respublikasining “Tomorqa xo‘jaligi to‘g‘risida”gi Qonuniga muvofiq O‘zbekiston Respublikasi Iqtisodiy taraqqiyot va kambag‘allikni qisqartirish vazirligi, Moliya vazirligi, Davlat soliq qo‘mitasi qaror qiladi:
1. O‘zbekiston Respublikasi Iqtisodiyot vazirligi, Moliya vazirligi, Davlat soliq qo‘mitasining 2013-yil 24-iyundagi 36, 62 va 2013-34-son qarori (ro‘yxat raqami 2499, 2013-yil 8-avgust) (O‘zbekiston Respublikasi qonun hujjatlari to‘plami, 2013-y., 32-son, 435-modda) bilan tasdiqlangan Fuqarolarning o‘zini o‘zi boshqarish organlari huzuridagi tadbirkorlik faoliyatini rivojlantirishga ko‘maklashish bo‘yicha maslahat markazining namunaviy nizomining 8-bandi o‘ninchi xatboshisidagi “shaxsiy tomorqa xo‘jaliklardan” degan so‘zlar “tomorqa xo‘jaliklardan” degan so‘zlar bilan almashtirilsin.
2. Mazkur qaror O‘zbekiston Respublikasi Savdo-sanoat palatasi, Mahalla va oilani qo‘llab-quvvatlash vazirligi bilan kelishilgan.
3. Mazkur qaror rasmiy e’lon qilingan kundan e’tiboran kuchga kiradi.",https://www.lex.uz/uz/docs/-5740077
44,"2021-2022-yillarda Qashqadaryo viloyatida tadbirkorlikni rivojlantirish, kambag‘allikni qisqartirish va infratuzilmani yanada yaxshilashga doir tezkor chora-tadbirlar to‘g‘risida","Qashqadaryo viloyatida tadbirkorlikni jadal rivojlantirish, aholi bandligini ta’minlash va ularning daromadlarini oshirish, shuningdek, muhandislik-kommunikatsiya, ishlab chiqarish va ijtimoiy infratuzilmani yaxshilash, qishloq xo‘jaligi va sanoat mahsulotlari ishlab chiqarishni kengaytirish, iqtisodiyot tarmoqlari va ijtimoiy sohada xizmat ko‘rsatish sifatini yaxshilash, shu asosda aholi uchun munosib turmush sharoitlarini yaratish va kambag‘allikni qisqartirish maqsadida Vazirlar Mahkamasi qaror qiladi:
1. Quyidagilar 2021-2022-yillarda Qashqadaryo viloyatida tadbirkorlikni rivojlantirish, kambag‘allikni qisqartirish va infratuzilmani yanada yaxshilashning ustuvor yo‘nalishlari etib belgilansin:
a) ishlab chiqarishni diversifikatsiya qilish, yangi ishlab chiqarish quvvatlari va doimiy ish o‘rinlarini yaratish bo‘yicha:
hududiy investitsiya loyihalari doirasida umumiy qiymati 11,3 trillion so‘mlik 1,1 mingta loyihani ishga tushirish, 418,3 mln dollar miqdorida to‘g‘ridan to‘g‘ri xorijiy investitsiyalarni o‘zlashtirish va 19 mingta yangi ish o‘rnini yaratish;
umumiy qiymati 1,2 trillion so‘mlik 26 ta loyihani amalga oshirib, 10 ta paxta-to‘qimachilik klasterida tolani qayta ishlash darajasini 45,8 foizdan 77 foizga yetkazish va 7,7 mingta yangi ish o‘rnini yaratish;
Kitob, Qamashi, Chiroqchi, Shahrisabz va Yakkabog‘ tumanlaridagi meva-sabzavotchilik klastyerlarida yiliga 12,5 ming tonna meva-sabzavotni qayta ishlash bo‘yicha yangi quvvatlarni ishga tushirish va viloyatda mahsulotni qayta ishlash darajasini 5,7 foizdan 12,5 foizga yetkazish;
hududdagi mavjud 261,3 mln tonna sement xomashyosi, 18,7 mln tonna gips, 33,3 mln tonna oyna xomashyosi, 15,6 mln metr kub tabiiy qoplamabop toshlar, 12 mln metr kub qum-shag‘al, 19,8 mln metr kub qurilish toshlari, 18,7 mln metr kub keramzit xomashyosi zaxiralaridan foydalangan holda, Dehqonobod, Kitob, Qamashi, Chiroqchi, Yakkabog‘ va boshqa tumanlarda qurilish materiallari ishlab chiqarish quvvatlarini yaratish;
hududdagi 18 ta kichik sanoat zonasi faoliyatini rivojlantirish va 11 ta yangi kichik sanoat zonasini tashkil etish;
hududda aholini tadbirkorlikka keng jalb qilish va oilaviy tadbirkorlikni har tomonlama qo‘llab-quvvatlash orqali 2021-yilda 10 mingta yangi tadbirkorlik subyektini tashkil etish;
b) qishloq xo‘jaligi tarmoqlarini rivojlantirish bo‘yicha:
foydalanishdan chiqqan 81 ming gektar yer maydonini o‘zlashtirish;
Kitob, Qamashi, Chiroqchi, Shahrisabz va Yakkabog‘ tumanlarini meva, uzum, sabzavot mahsulotlari va kartoshka yetishtirishga ixtisoslashtirish, shuningdek, ushbu tumanlarda jami 20 ming gektar yer maydonida intensiv bog‘lar va uzumzorlar barpo etish;
Dehqonobod tumanining “Oqtosh-Beliboyli”, Shahrisabz tumanining “To‘damaydon” va “Uloch” mahallalari hududida jami 2 ming gektar lalmi yer maydonida zamonaviy tokzorlar yaratish;
hudud bo‘yicha jami 41,7 ming gektar yer maydonida tomchilatib va yomg‘irlatib sug‘orish texnologiyalarini joriy qilish;
hududni 125 donadan yuqori unumli haydov traktori va zamonaviy aylanma plug, 200 dona lazerli yer tekislagich, 500 donadan chopiq traktori va kultivator, 100 dona yuqori unumli pnevmatik chigit ekish va 50 dona g‘alla ekish seyalkalari bilan ta’minlash;
hududga xorijdan qo‘shimcha 21,7 ming bosh naslli qoramol va 18 ming bosh mayda shoxli qoramol olib kelinishini ta’minlash;
baliq yetishtirish yillik hajmini 30,4 ming tonnaga yetkazish;
v) 2021-yilda kamida 90 ming nafar aholi bandligini ta’minlash va ishsiz fuqarolarni har tomonlama qo‘llab-quvvatlash, jumladan:
25 ming nafar aholini jamoat ishlariga jalb qilish va bunga Jamoat ishlari jamg‘armasidan 20 mlrd so‘m ajratish;
25 ta qishloq xo‘jaligi kooperativida kam ta’minlangan va kambag‘al oilalarning 1,8 ming nafar ishsiz a’zosi bandligini ta’minlash, shuningdek, ushbu fuqarolarga kooperativlar ustav fondiga a’zolik ulushi sifatida jami 4 mlrd so‘m miqdorida subsidiyalar ajratish;
6,2 mingta kam ta’minlangan, shu jumladan “temir daftar”, “yoshlar daftari” va “ayollar daftari”ga kiritilgan oilalarni yengil konstruksiyali issiqxonalar, sug‘orish vositalari, tomorqalarda ekish uchun urug‘lar va ko‘chatlar bilan ta’minlash, ushbu maqsadlarga 27,4 mlrd so‘m miqdorida subsidiyalar ajratish;
6 ming nafar ishsiz fuqaroning bandligini ta’minlashga ko‘maklashish va ushbu tadbirlarni moliyalashtirish uchun O‘zbekiston Respublikasi Bandlik va mehnat munosabatlari vazirligi huzuridagi Bandlikka ko‘maklashish davlat jamg‘armasidan 17,4 mlrd so‘m miqdorida subsidiyalar ajratish;
mehnat organlarining yo‘llanmalariga asosan 12 mingdan ziyod ishsiz fuqaroni kasb-hunarga o‘qitish, ularning stipendiya va o‘quv xarajatlarini moliyalashtirish uchun Bandlikka ko‘maklashish davlat jamg‘armasidan 10 mlrd so‘m ajratish;
ishsiz fuqarolarni moddiy jihatdan qo‘llab-quvvatlash doirasida 7 ming nafar fuqaroga ishsizlik nafaqasini tayinlash va 6 mlrd so‘m miqdorida ishsizlik nafaqasi to‘lanishini ta’minlash;
g) 2021-yilda muhandislik-kommunikatsiya va yo‘l-transport infratuzilmasini yaxshilash bo‘yicha:
respublika budjetidan ajratiladigan 250 mlrd so‘m miqdoridagi mablag‘lar hisobiga 410 mingdan ziyod aholini markazlashgan ichimlik suvi ta’minoti tarmog‘iga ulash;
Qarshi shahar oqova suv tarmog‘ini rekonstruksiya qilish doirasida xorijiy kreditlar hisobidan umumiy qiymati 53 mln dollarlik qurilish-ta’mirlash ishlarini amalga oshirish;
1,5 ming km past kuchlanishli elektr tarmoqlarini va 400 ta transformator kichik stansiyasini qurish hamda rekonstruksiya qilish;
umumiy foydalanishdagi 58 km avtomobil yo‘llari, 39 ta ta’mirtalab ko‘prik va yo‘l o‘tkazgichni yangidan qurish va rekonstruksiya qilish;
d) 2021-yilda ijtimoiy soha infratuzilmasini rivojlantirish va yangi uy-joylar barpo etish bo‘yicha:
2 ta davlat maktabgacha ta’lim tashkiloti qurish, 14 tasini rekonstruksiya qilish va mukammal ta’mirlash, shuningdek, 10 ta maktabgacha ta’lim tashkilotini davlat-xususiy sheriklik asosida hamda 40 ta oilaviy nodavlat maktabgacha ta’lim tashkilotini tashkil etish, shu asosda bolalarni maktabgacha ta’lim bilan qamrab olish darajasini 41,2 foizdan 58 foizgacha oshirish;
2 ta umumta’lim maktabi qurish, 91 tasini rekonstruksiya qilish va mukammal ta’mirlash;
11 ta tibbiyot muassasasini qurish va rekonstruksiya qilish doirasida umumiy qiymati 71,2 mlrd so‘mlik qurilish-ta’mirlash ishlarini amalga oshirish;
15 ta massivda jami 3,7 mingta xonadonga mo‘ljallangan zamonaviy turar joy majmualarini barpo etish.
Belgilansinki, ushbu banddan kelib chiqadigan chora-tadbirlarni amalga oshirish doirasida, Bosh vazir o‘rinbosarlari A.J. Ramatov (“g” va “d” kichik bandlar), J.A. Qo‘chqorov (“a” kichik bandning beshinchi — yettinchi xatboshilari va “v” kichik band), S.U. Umurzakov (“a” kichik bandning ikkinchi va uchinchi xatboshilari), Sh.M. G‘aniyev (“a” kichik bandning to‘rtinchi xatboshi va “b” kichik band) Qashqadaryo viloyati hokimligi bilan birgalikda:
belgilangan ko‘rsatkichlarga o‘z vaqtida va to‘liq erishilishini ta’minlash yuzasidan mas’ul vazirlik va idoralar rahbarlari hamda tuman (shahar) hokimlarining birinchi navbatdagi vazifalarini bir hafta muddatda belgilab, ularning bajarilishini nazorat qilib borsin;
har oyda mas’ul rahbarlarning hisobotlarini eshitib, o‘zlariga yuklangan vazifalarni bajarishda kamchiliklarga yo‘l qo‘ygan mansabdor shaxslarga nisbatan, zarur hollarda, intizomiy jazo choralarini qo‘llash to‘g‘risida takliflar kiritib borsin;
zarur mablag‘larning o‘z vaqtida ajratilishi, maqsadli sarflanishi va to‘liq o‘zlashtirilishini, shuningdek, amalga oshirilayotgan ishlarning natijadorligini ta’minlasin.
2. Quyidagilarni nazarda tutuvchi 2021-2022-yillarda Qashqadaryo viloyatida tadbirkorlikni rivojlantirish, kambag‘allikni qisqartirish va infratuzilmani yanada yaxshilash dasturi (keyingi o‘rinlarda — Dastur) ma’qullansin:
1-ilovaga muvofiq Qashqadaryo viloyati tuman va shaharlarining o‘sish nuqtalari (“drayver” sohalari);
2-ilovaga muvofiq 2021-2022-yillarda Qashqadaryo viloyatida tadbirkorlikni rivojlantirish, kambag‘allikni qisqartirish va infratuzilmani yanada yaxshilash dasturini moliyalashtirish manbalari;
3-ilovaga muvofiq 2021-2022-yillarda Qashqadaryo viloyatida amalga oshiriladigan investitsiya loyihalarining yig‘ma ko‘rsatkichlari;
4-ilovaga muvofiq 2021-2022-yillarda Qashqadaryo viloyatida tadbirkorlikni rivojlantirish va kambag‘allikni qisqartirish bo‘yicha chora-tadbirlar dasturi;
5-ilovaga muvofiq 2021-2022-yillarda Qashqadaryo viloyatida qishloq xo‘jaligi sohasini rivojlantirish bo‘yicha chora-tadbirlar dasturi;
6-ilovaga muvofiq 2021-yilda Qashqadaryo viloyatida muhandislik-kommunikatsiya va yo‘l-transport infratuzilmasini, shuningdek, ko‘p kvartirali turar joy fondini yaxshilash bo‘yicha chora-tadbirlar dasturi;
7-ilovaga muvofiq 2021-yilda Qashqadaryo viloyatida ijtimoiy soha infratuzilmasini rivojlantirish bo‘yicha chora-tadbirlar dasturi.
Mas’ul vazirlik va idoralar rahbarlari zimmasiga Dastur doirasida nazarda tutilgan chora-tadbirlarni o‘z vaqtida, to‘liq va sifatli amalga oshirish yuzasidan shaxsiy javobgarlik yuklansin.
3. O‘zbekiston Respublikasi Iqtisodiy taraqqiyot va kambag‘allikni qisqartirish vazirligi, Moliya vazirligi va Qashqadaryo viloyati hokimligining:
a) quyidagilar:
respublika budjeti mablag‘lari hisobidan Shahrisabz tumani tog‘ oldi hududlariga “Tamshush” daryosidan suv quvurlarini tortish va boshqa irrigatsiya tadbirlarini amalga oshirish orqali ushbu hududlarda jami 3,2 ming gektar lalmi yerlar hamda yaylovlarni o‘zlashtirish;
yangi o‘zlashtiriladigan yer maydonlari hisobidan Shahrisabz tumanining “G‘elon”, “Ko‘l”, “Hisorak”, “Sayyod”, “Suvtushar”, “Boshqop”, “Sarchashma”, “Beshbek” va “Ammog‘on” qishloqlarida kooperatsiya asosida kartoshka va sabzavot ekinlari yetishtirishni yo‘lga qo‘yish;
“Tamshush” daryosidan suv quvurlarini tortish va boshqa irrigatsiya tadbirlarini amalga oshirishda Qashqadaryo viloyati hokimligining “Yagona buyurtmachi xizmati” injiniring kompaniyasini buyurtmachi etib, “O‘zsuvqurilish” aksiyadorlik jamiyatining “UZGIDROTEXNIK” mas’uliyati cheklangan jamiyatini bosh pudratchi etib belgilash to‘g‘risidagi takliflari qabul qilinsin.
b) belgilansinki, ushbu bandda nazarda tutilgan yerlar tegishli hududda oilaviy korxona tashkil etgan fuqarolarga, ayniqsa, “temir daftar”ga kiritilgan kambag‘al oilalarga 2 gektargacha maydondan ajratiladi.
4. Qashqadaryo viloyati hokimligi O‘zbekiston Respublikasi Qishloq xo‘jaligi vazirligi bilan birgalikda 2021-2022-yillarda:
Kitob, Qamashi, Chiroqchi, Shahrisabz va Yakkabog‘ tumanlarini bog‘dorchilik, uzumchilik va sabzavotchilikka ixtisoslashtirish, shu asosda viloyatda kamida 20 ming gektar maydonda intensiv bog‘ va uzumzorlar barpo etish;
Koson, Qamashi va Qarshi tumanlarida kooperatsiya mexanizmlari asosida 1,2 ming gektar maydonda zamonaviy issiqxonalar tashkil etish bo‘yicha manzilli chora-tadbirlarni amalga oshirsin.
Bosh vazir o‘rinbosarlari (S.U. Umurzakov, J.A. Qo‘chqorov) bir oy muddatda intensiv bog‘ va uzumzorlar barpo etish loyihalarini hamda zamonaviy issiqxonalar tashkil etish loyihalarini moliyalashtirish uchun xorijiy kreditlar va boshqa mablag‘lar jalb qilish yuzasidan Vazirlar Mahkamasiga taklif kiritsin.
5. Qashqadaryo viloyatidagi 39 ta ta’mirtalab ko‘prik va yo‘l o‘tkazgichni yangidan qurish hamda rekonstruksiya qilish bo‘yicha loyihaoldi va loyiha hujjatlarini ishlab chiqish xarajatlari 2021-yilda O‘zbekiston Respublikasining ijtimoiy va ishlab chiqarish infratuzilmasini rivojlantirish dasturida ushbu soha uchun nazarda tutilgan mablag‘lar doirasida moliyalashtirilsin.
Bosh vazir o‘rinbosarlari (A.J. Ramatov, J.A. Qo‘chqorov) uch kun muddatda ushbu bandda nazarda tutilgan ko‘prik va yo‘l o‘tkazgichlarning manzilli ro‘yxatini shakllantirsin va ular bo‘yicha ta’mirlash-tiklash ishlarini 2021 — 2023-yillarda O‘zbekiston Respublikasining ijtimoiy va ishlab chiqarish infratuzilmasini rivojlantirish dasturi parametrlari doirasida amalga oshirilishini ta’minlasin.
O‘zbekiston Respublikasi Iqtisodiy taraqqiyot va kambag‘allikni qisqartirish vazirligi Moliya vazirligi va Avtomobil yo‘llari qo‘mitasi bilan birgalikda o‘n kun muddatda ko‘prik va yo‘l o‘tkazgichlarni qurish hamda rekonstruksiya qilish bo‘yicha loyihaoldi va loyiha hujjatlarini ishlab chiqish uchun zarur mablag‘lar ajratilishini tashkil etsin.
6. O‘zbekiston Respublikasi Investitsiyalar va tashqi savdo vazirligi, Avtomobil yo‘llari qo‘mitasi bir oy muddatda xalqaro ahamiyatdagi M-39 “Toshkent — Termiz” avtomobil yo‘lining Qashqadaryo viloyati hududidan o‘tuvchi 1 255 — 315 km (60 km) qismini qayta qurish ishlarini 2022 — 2025-yillarda xalqaro moliya institutlari kreditlari hisobidan amalga oshirish yuzasidan Vazirlar Mahkamasiga taklif kiritsin.
7. Bosh vazir o‘rinbosari S.U. Umurzakov, O‘zbekiston Respublikasi Investitsiyalar va tashqi savdo vazirligi, Qashqadaryo viloyati hokimligi:
a) Farmatsevtika tarmog‘ini rivojlantirish agentligi bilan birgalikda ikki oy muddatda Qashqadaryo viloyatida farmatsevtika sanoatini rivojlantirish bo‘yicha mavjud zaxira va imkoniyatlarni har tomonlama o‘rganib, hududda farmatsevtika sohasiga ixtisoslashgan erkin iqtisodiy zona tashkil etish yuzasidan Vazirlar Mahkamasiga taklif kiritsin;
b) Farmatsevtika tarmog‘ini rivojlantirish agentligi, “O‘zcharmsanoat” uyushmasi, “O‘zto‘qimachiliksanoat” uyushmasi, “O‘zsanoatqurilishmateriallari” uyushmasi bilan birgalikda:
ikki oy muddatda Qashqadaryo viloyatida farmatsevtika, to‘qimachilik, charm-poyabzal va qurilish materiallari sanoatini kengaytirish bo‘yicha istiqbolli investitsiya loyihalarining manzilli ro‘yxatini shakllantirsin, jumladan, ularni amalga oshirish uchun salohiyatli tadbirkorlarni va moliyalashtirish manbalarini aniqlasin;
istiqbolli investitsiya loyihalarini Eksport va investitsiyalarni rivojlantirish masalalari bo‘yicha Hukumat komissiyasida ko‘rib chiqib, ularni 2021-yildan amalga oshirish choralarini ko‘rsin.
8. Mazkur qarorning bajarilishini nazorat qilish O‘zbekiston Respublikasi Bosh vazirining o‘rinbosarlari A.J. Ramatov va J.A. Qo‘chqorov zimmasiga yuklansin.",https://www.lex.uz/uz/docs/-5544721
45,"Litsenziyalash, ruxsat berish va xabardor qilish tartib-taomillari to‘g‘risida","1-bob. Umumiy qoidalar
1-modda. Ushbu Qonunning maqsadi va qo‘llanilish sohasi
Ushbu Qonunning maqsadi litsenziyalash, ruxsat berish va xabardor qilish sohasidagi munosabatlarni tartibga solishdan iborat.
Ushbu Qonunning amal qilishi:
intellektual mulk obyektlaridan foydalanish, shuningdek kompleks tadbirkorlik litsenziyasi shartnomasi (franshizing to‘g‘risidagi shartnoma) asosida amalga oshiriladigan tadbirkorlik faoliyati;
tadbirkorlik subyektlarini, bitimlarni, huquqlarni va mol-mulkni davlat ro‘yxatidan o‘tkazish hamda hisobga qo‘yish;
akkreditatsiya qilish, sertifikatlashtirish, standartlashtirish, metrologiya va texnik jihatdan tartibga solish;
davlat ekologik ekspertizasi;
atom energiyasidan foydalanish sohasidagi faoliyat;
ushbu Qonunning 2-ilovasida ko‘rsatilmagan ruxsat etish xususiyatiga ega hujjatlarni jismoniy shaxslarga berish bilan bog‘liq munosabatlarga nisbatan tatbiq etilmaydi.
Ushbu Qonunning 1, 2 va 3-ilovalariga muvofiq O‘zbekiston Respublikasi Markaziy banki vakolatlariga taalluqli bo‘lgan litsenziyalash, ruxsat berish va xabardor qilish tartib-taomillari tegishli faoliyat sohalaridagi munosabatlarni tartibga soluvchi qonunlarda belgilangan tartibda amalga oshiriladi.
Oldingi tahrirga qarang.
Ushbu Qonunning 1 va 2-ilovalariga muvofiq O‘zbekiston Respublikasi Istiqbolli loyihalar milliy agentligining vakolatlariga taalluqli bo‘lgan litsenziyalash va ruxsat berish tartib-taomillari tegishli faoliyat sohalaridagi munosabatlarni tartibga soluvchi qonunchilik hujjatlarida belgilangan tartibda amalga oshiriladi.
(1-modda O‘zbekiston Respublikasining 2023-yil 6-sentabrdagi O‘RQ-866-sonli Qonuniga asosan to‘rtinchi qism bilan to‘ldirilgan — Qonunchilik ma’lumotlari milliy bazasi, 07.09.2023-y., 03/23/866/0683-son)
Oldingi tahrirga qarang.
Ushbu Qonunning 1-ilovasiga muvofiq O‘zbekiston Respublikasi Energetika bozorini rivojlantirish va tartibga solish agentligining vakolatlariga taalluqli bo‘lgan litsenziyalash tartib-taomillari tegishli faoliyat sohalaridagi munosabatlarni tartibga soluvchi qonunchilik hujjatlarida belgilangan tartibda amalga oshiriladi.
(1-modda O‘zbekiston Respublikasining 2024-yil 7-avgustdagi O‘RQ-939-sonli Qonuniga asosan beshinchi qism bilan to‘ldirilgan — Qonunchilik ma’lumotlari milliy bazasi, 08.08.2024-y., 03/24/939/0595-son — 2024-yil 9-noyabrdan kuchga kiradi)
2-modda. Litsenziyalash, ruxsat berish va xabardor qilish tartib-taomillari to‘g‘risidagi qonunchilik
Litsenziyalash, ruxsat berish va xabardor qilish tartib-taomillari to‘g‘risidagi qonunchilik ushbu Qonun hamda boshqa qonunchilik hujjatlaridan iboratdir.
Faoliyatning ayrim turlarini litsenziyalash va ruxsat berish tartib-taomillarining o‘ziga xos xususiyatlari qonun bilan belgilanadi.
Agar O‘zbekiston Respublikasining xalqaro shartnomasida O‘zbekiston Respublikasining litsenziyalash, ruxsat berish va xabardor qilish tartib-taomillari to‘g‘risidagi qonunchiligida nazarda tutilganidan boshqacha qoidalar belgilangan bo‘lsa, xalqaro shartnoma qoidalari qo‘llaniladi.
3-modda. Asosiy tushunchalar
Ushbu Qonunda quyidagi asosiy tushunchalar qo‘llaniladi:
litsenziat — faoliyatning litsenziyalanadigan turini yoki uning kichik turini amalga oshirish uchun litsenziyaga ega bo‘lgan yuridik yoki jismoniy shaxs;
litsenziya — jismoniy yoki yuridik shaxsga beriladigan, litsenziya talablari va shartlariga majburiy ravishda rioya etilgan taqdirda faoliyatning litsenziyalanadigan turini yoki uning kichik turini amalga oshirish huquqini beruvchi hujjat;
litsenziyalash — litsenziya berish to‘g‘risidagi arizani topshirish, qabul qilish va ko‘rib chiqish, litsenziyani berish, uning amal qilish muddatini uzaytirish, amal qilishini to‘xtatib turish, qayta tiklash hamda tugatish, shuningdek litsenziyani bekor qilish, qayta rasmiylashtirish va chaqirib olish jarayoni bilan bog‘liq tadbirlar majmui;
faoliyatning litsenziyalanadigan turi — O‘zbekiston Respublikasi hududida amalga oshirilishi uchun litsenziya olish talab qilinadigan, qonun bilan belgilanadigan faoliyat turi;
litsenziya, ruxsat berish va xabardor qilish talablari hamda shartlari — faoliyatning litsenziyalanadigan turlarini amalga oshirish yoki faoliyatni (harakatlarni) ruxsat etish xususiyatiga ega hujjatlar asosida yoxud xabardor qilish tartibida amalga oshirish chog‘ida jismoniy va yuridik shaxslar tomonidan bajarilishi shart bo‘lgan, qonunchilikda belgilangan talablar hamda shartlar majmui;
litsenziyalash, ruxsat berish va xabardor qilish tartib-taomillari sohasidagi vakolatli organlar (bundan buyon matnda vakolatli organlar deb yuritiladi) — faoliyatning ayrim turlarini litsenziyalashni, ruxsat etish xususiyatiga ega hujjatlarni berishni amalga oshiradigan, shuningdek maxsus elektron tizim vositasida xabarnomalarni qabul qiladigan maxsus vakolatli organlar va tashkilotlar;
litsenziyalar, ruxsat etish xususiyatiga ega hujjatlar va xabarnomalar reyestrlari — vakolatli organlarning tegishincha berilgan, uzaytirilgan, to‘xtatib turilgan, qayta tiklangan, tugatilgan, bekor qilingan, qayta rasmiylashtirilgan va chaqirib olingan litsenziyalar, ruxsat etish xususiyatiga ega hujjatlar to‘g‘risidagi, shuningdek jismoniy va yuridik shaxslar tomonidan vakolatli organlarga yuborilgan xabarnomalar haqidagi ma’lumotlarni o‘z ichiga olgan ma’lumotlar bazalari;
litsenziyalanadigan faoliyat turining kichik turi — faoliyatning litsenziyalanadigan turi tarkibiga kiritiladigan faoliyat turining yo‘nalishi;
davlat xizmatlari pasporti (bundan buyon matnda pasport deb yuritiladi) — litsenziyalash, ruxsat berish va xabardor qilish tartib-taomillaridan o‘tish jarayoni bilan bog‘liq bo‘lgan o‘ziga xos talablar va shartlarni, shuningdek ma’lumotlarni o‘z ichiga olgan litsenziyalash, ruxsat berish va xabardor qilish tartib-taomillari sohasidagi hujjat;
ruxsat berish tartib-taomili — ruxsat etish xususiyatiga ega hujjatni berish to‘g‘risidagi arizani topshirish, qabul qilish va ko‘rib chiqish, ruxsat etish xususiyatiga ega hujjatni berish, uning amal qilish muddatini uzaytirish, amal qilishini to‘xtatib turish, qayta tiklash hamda tugatish, shuningdek uni bekor qilish, qayta rasmiylashtirish jarayoni bilan bog‘liq tadbirlar majmui;
ruxsat etish xususiyatiga ega hujjat — vakolatli organ tomonidan ruxsatnoma, kelishuv, xulosa shaklida, shuningdek qonunchilikda nazarda tutilgan boshqa shakllarda beriladigan, ruxsat berish talablari va shartlariga majburiy ravishda rioya etilgan taqdirda muayyan faoliyatni (harakatlarni) amalga oshirish huquqini beradigan hujjat;
talabgor — litsenziyani yoki ruxsat etish xususiyatiga ega hujjatni olish uchun murojaat qilgan jismoniy yoki yuridik shaxs;
xabarnoma — xabardor qilish tartibida faoliyatni (harakatlarni) amalga oshirishni boshlash (tugatish) uchun xabardor qiluvchi tomonidan vakolatli organga yuboriladigan ma’lumotlar;
xabardor qiluvchi — vakolatli organga xabarnoma yuborgan va xabarnomalar reyestriga kiritilgan jismoniy yoki yuridik shaxs;
xabardor qilish tartib-taomili — xabarnoma yuborish, xabarnomani qabul qilish (qabul qilmaslik), xabarnoma qabul qilinganligini tasdiqlash, shuningdek xabardor qiluvchining faoliyatini (harakatlarini) to‘xtatib turish, qayta tiklash, tugatish va xabardor qilish tartibida faoliyatni (harakatlarni) amalga oshirishga taqiq joriy etish jarayoni bilan bog‘liq tadbirlar majmui;
“yagona darcha” prinsipi — xizmatlar ko‘rsatish tartibi bo‘lib, bunda talabgorga tegishincha litsenziyani yoki ruxsat etish xususiyatiga ega hujjatni berish uchun vakolatli organga boshqa davlat organlari yoki tashkilotlar tomonidan beriladigan turli boshqa hujjatlarni olish talab qilinadigan hollarda mazkur vakolatli organ ko‘rsatilgan hujjatlarni talabgorning ishtirokisiz mustaqil ravishda so‘raydi va oladi.
4-modda. Litsenziyalash, ruxsat berish va xabardor qilish tartib-taomillari sohasidagi asosiy prinsiplar
Litsenziyalash, ruxsat berish va xabardor qilish tartib-taomillari sohasidagi asosiy prinsiplar quyidagilardan iborat:
qonuniylik;
litsenziyalash, ruxsat berish va xabardor qilish tartib-taomillari sohasidagi faoliyatni amalga oshirish chog‘ida vakolatli organlar faoliyatining ochiqligi;
inson huquqlari va erkinliklarining, jismoniy va yuridik shaxslar qonuniy manfaatlarining, fuqarolar hayoti va sog‘lig‘ini saqlashning, jamoat xavfsizligi va atrof-muhitni muhofaza qilishning ustuvorligi;
litsenziyalash, ruxsat berish va xabardor qilish tartib-taomillarining shaffofligi;
litsenziyalashning va ruxsat berish tartib-taomillarining “yagona darcha” prinsipi bo‘yicha amalga oshirilishi.
5-modda. Litsenziyalash va ruxsat berish tartib-taomillarini joriy etish uchun asoslar
Agar jismoniy yoki yuridik shaxslar tomonidan faoliyatning (harakatlarning) ayrim turlarini amalga oshirish fuqarolarning hayoti va sog‘lig‘iga zarar, jismoniy va yuridik shaxslarning huquqlari hamda qonuniy manfaatlariga ziyon, jamoat xavfsizligiga ziyon va (yoki) atrof-muhitga zarar yetkazilishiga sabab bo‘lishi mumkin bo‘lsa, litsenziyalash va ruxsat berish tartib-taomillari joriy etiladi.
6-modda. O‘zbekiston Respublikasi Vazirlar Mahkamasining litsenziyalash, ruxsat berish va xabardor qilish tartib-taomillari sohasidagi vakolatlari
O‘zbekiston Respublikasi Vazirlar Mahkamasi:
litsenziyalash, ruxsat berish va xabardor qilish tartib-taomillari sohasida davlat siyosatining amalga oshirilishini ta’minlaydi;
litsenziyalash, ruxsat berish va xabardor qilish tartib-taomillaridan o‘tish tartibini belgilaydi;
Oldingi tahrirga qarang.
litsenziyalash, ruxsat berish va xabardor qilish tartib-taomillari sohasida vazirliklarning hamda boshqa davlat boshqaruvi organlarining faoliyatini muvofiqlashtiradi.
(6-modda birinchi qismining to‘rtinchi xatboshisi O‘zbekiston Respublikasining 2023-yil 28-noyabrdagi O‘RQ-880-sonli Qonuni tahririda — Qonunchilik ma’lumotlari milliy bazasi, 29.11.2023-y., 03/23/880/0905-son)
O‘zbekiston Respublikasi Vazirlar Mahkamasi qonunchilikka muvofiq boshqa vakolatlarni ham amalga oshirishi mumkin.
Oldingi tahrirga qarang.
7-modda. O‘zbekiston Respublikasi Adliya vazirligining litsenziyalash, ruxsat berish va xabardor qilish tartib-taomillari sohasidagi vakolatlari
(7-moddaning nomi O‘zbekiston Respublikasining 2024-yil 16-yanvardagi O‘RQ-896-sonli Qonuni tahririda — Qonunchilik ma’lumotlari milliy bazasi, 16.01.2024-y., 03/24/896/0037-son)
Oldingi tahrirga qarang.
O‘zbekiston Respublikasi Adliya vazirligi:
(7-modda birinchi qismining birinchi xatboshisi O‘zbekiston Respublikasining 2024-yil 16-yanvardagi O‘RQ-896-sonli Qonuni tahririda — Qonunchilik ma’lumotlari milliy bazasi, 16.01.2024-y., 03/24/896/0037-son)
vakolatli organlar tomonidan litsenziyalash tartibi, ruxsat berish va xabardor qilish tartib-taomillariga rioya etilishi amaliyotini o‘rganadi hamda uning tahlilini amalga oshiradi;
davlat organlari va boshqa tashkilotlar tomonidan litsenziyalash tartibi, ruxsat berish hamda xabardor qilish tartib-taomillariga rioya etilishi ustidan doimiy monitoringni amalga oshiradi, shu jumladan maxsus elektron tizim orqali amalga oshiradi;
litsenziyalash, ruxsat berish va xabardor qilish tartib-taomillari sohasidagi qonunchilikni hamda huquqni qo‘llash amaliyotini takomillashtirish bo‘yicha takliflar tayyorlaydi.
Oldingi tahrirga qarang.
O‘zbekiston Respublikasi Adliya vazirligi qonunchilikka muvofiq boshqa vakolatlarni ham amalga oshirishi mumkin.
(7-moddaning ikkinchi qismi O‘zbekiston Respublikasining 2024-yil 16-yanvardagi O‘RQ-896-sonli Qonuni tahririda — Qonunchilik ma’lumotlari milliy bazasi, 16.01.2024-y., 03/24/896/0037-son)
8-modda. Maxsus elektron tizim
Litsenziyalash, ruxsat berish va xabardor qilish tartib-taomillaridan o‘tish, vakolatli organlarning idoralararo elektron hamkorlik qilishi, shuningdek litsenziya, ruxsat berish va xabardor qilish talablari hamda shartlari bajarilishining monitoringini o‘tkazish jarayonlarini qamrab oladigan, jismoniy va yuridik shaxslar uchun ochiq bo‘lgan “Litsenziya” axborot tizimi maxsus elektron tizimdir.
Oldingi tahrirga qarang.
O‘zbekiston Respublikasi Adliya vazirligi maxsus elektron tizim operatoridir.
(8-moddaning ikkinchi qismi O‘zbekiston Respublikasining 2024-yil 16-yanvardagi O‘RQ-896-sonli Qonuni tahririda — Qonunchilik ma’lumotlari milliy bazasi, 16.01.2024-y., 03/24/896/0037-son)
Maxsus elektron tizimda quyidagilar aks ettiriladi:
1) quyidagilarni o‘z ichiga oladigan litsenziyalash, ruxsat berish va xabardor qilish tartib-taomillaridan o‘tish jarayonlari:
litsenziyani yoki ruxsat etish xususiyatiga ega hujjatni berish yoxud uning amal qilish muddatini uzaytirish to‘g‘risidagi arizani hamda unga ilova qilingan hujjatlarni topshirish;
vakolatli organlar tomonidan arizalarni ko‘rib chiqish hamda litsenziyalarni yoki ruxsat etish xususiyatiga ega hujjatlarni berish yoki berishni rad etish haqida qarorlar qabul qilish;
QR-kod (matrik shtrixli kod) qo‘yilgan elektron shakldagi litsenziyalarni va ruxsat etish xususiyatiga ega hujjatlarni olish;
vakolatli organni faoliyat boshlanganligi yoki tugatilganligi haqida xabardor qilish uchun xabarnomalar yuborish va xabarnoma qabul qilinganligi to‘g‘risida tasdiqnomalar olish;
arizani ko‘rib chiqish uchun davlat bojining, yig‘imlarning elektron to‘lovini amalga oshirish;
litsenziyalarni va ruxsat etish xususiyatiga ega hujjatlarni qayta rasmiylashtirish, ularning amal qilishini to‘xtatib turish hamda ularni bekor qilish haqidagi arizalarni qabul qilish va ko‘rib chiqish;
2) litsenziyalash, ruxsat berish va xabardor qilish tartib-taomillarini amalga oshirish chog‘ida davlat organlari va tashkilotlar hamkorligining quyidagilarni o‘z ichiga oladigan jarayonlari:
boshqa davlat organlari va tashkilotlardan qo‘shimcha hujjatlar hamda axborotni mustaqil ravishda olish, shuningdek ular bilan “yagona darcha” prinsipi bo‘yicha kelishish;
litsenziyalar, ruxsat etish xususiyatiga ega hujjatlar va xabarnomalar reyestrlarini yuritish;
litsenziyalar va ruxsat etish xususiyatiga ega hujjatlar, shuningdek xabarnomalar bilan bog‘liq axborotni tegishli davlat organlari va tashkilotlarning ma’lumotlar bazalari orqali tekshirish;
3) litsenziya, ruxsat berish va xabardor qilish talablari hamda shartlarining bajarilishi monitoringini o‘tkazishning quyidagilarni o‘z ichiga oladigan jarayonlari:
litsenziya, ruxsat berish va xabardor qilish talablari hamda shartlariga rioya etilishi ustidan vakolatli organlar tomonidan masofaviy monitoringni amalga oshirish;
litsenziyalash, ruxsat berish va xabardor qilish tartib-taomillaridan o‘tishning har bir bosqichida arizalar ko‘rib chiqilishini kuzatib borish;
litsenziya, ruxsat berish va xabardor qilish talablari hamda shartlariga rioya etilishi bilan bog‘liq bo‘lgan faoliyatni (harakatlarni) amalga oshirish chog‘ida huquqbuzarliklar aniqlangan taqdirda vakolatli organlarning sudlarga murojaat qilishi;
litsenziyalash, ruxsat berish va xabardor qilish tartib-taomillari sohasida jamoatchilik nazoratini amalga oshirish;
vakolatli organlarning avtomatik tarzda shakllantiriladigan reytingini yuritish;
jismoniy va yuridik shaxslarning faoliyati (harakatlari) ustidan nazorat qilishning muayyan mezonlarini aniqlagan holda, vakolatli organlar tomonidan berilgan litsenziyalarning va ruxsat etish xususiyatiga ega hujjatlarning, shuningdek xabardor qilish tartibida amalga oshiriladigan faoliyatning o‘ziga xos xususiyatlarini hisobga olib, “xavfni tahlil qilish” tizimini joriy etish.
Maxsus elektron tizimda qonunchilikka muvofiq boshqa jarayonlar ham aks ettirilishi mumkin.
9-modda. Faoliyatning litsenziyalanadigan turlarini davlat muassasalari tomonidan amalga oshirish
O‘zbekiston Respublikasi Prezidentining yoki O‘zbekiston Respublikasi Vazirlar Mahkamasining qarorlari bilan tashkil etilgan davlat muassasalari, basharti O‘zbekiston Respublikasi Prezidentining yoki O‘zbekiston Respublikasi Vazirlar Mahkamasining qarorlarida faoliyatning litsenziyalanadigan turlarini amalga oshirish nazarda tutilgan bo‘lsa, faoliyatning ushbu turlarini tegishli litsenziyani olmasdan amalga oshirishga haqlidir. Mazkur qoida ko‘rsatilgan davlat muassasalarini litsenziya talablari va shartlarini bajarishdan ozod etmaydi.
10-modda. Litsenziyalash, ruxsat berish hamda xabardor qilish tartib-taomillarini yuridik shaxslarning filiallari va vakolatxonalari tomonidan amalga oshirish
Yuridik shaxslar tomonidan tashkil etilgan filiallar va vakolatxonalar uchun alohida litsenziyalar hamda ruxsat etish xususiyatiga ega hujjatlar olish talab etilmaydi. Bunda yuridik shaxslar tomonidan avval olingan litsenziyalarda va ruxsat etish xususiyatiga ega hujjatlarda vakolatli organlar tomonidan mazkur hujjatlarga o‘zgartishlar kiritilgan holda filiallar va vakolatxonalarning manzillari ko‘rsatiladi.
Filiallar va vakolatxonalar tashkil etgan yuridik shaxslar filiallar hamda vakolatxonalar tomonidan faoliyat (harakatlar) turlarini xabardor qilish tartibida amalga oshirish boshlanguniga qadar bu haqda vakolatli organni maxsus elektron tizim yoki O‘zbekiston Respublikasi Yagona interaktiv davlat xizmatlari portali (bundan buyon matnda YIDXP deb yuritiladi) orqali xabardor qilishi kerak. Bunda vakolatli organ ko‘rsatilgan filiallar va vakolatxonalar to‘g‘risidagi axborotni xabarnomalar reyestriga kiritadi.
Filiallar va vakolatxonalar faoliyatning litsenziyalanadigan turlarini, ruxsat etish xususiyatiga ega hujjat olish talab etiladigan faoliyat (harakatlar) turlarini amalga oshirayotganda yoki faoliyatni (harakatlarni) xabardor qilish tartibida amalga oshirayotganda litsenziya, ruxsat berish va xabardor qilish talablari hamda shartlariga rioya etishi kerak.
11-modda. Litsenziyalar, ruxsat etish xususiyatiga ega hujjatlar va xabarnomalar reyestrlari
Litsenziyalar, ruxsat etish xususiyatiga ega hujjatlar va xabarnomalar reyestrlari faoliyatning har bir turi bo‘yicha alohida-alohida maxsus elektron tizim vositasida elektron shaklda yuritiladi. Reyestrlardagi axborot ochiqdir.
Litsenziyalar, ruxsat etish xususiyatiga ega hujjatlar va xabarnomalar reyestrlarida quyidagilar aks ettiriladi:
yuridik shaxs uchun — nomi, joylashgan yeri (pochta manzili), soliq to‘lovchining identifikatsiya raqami (STIR);
jismoniy shaxs uchun — familiyasi, ismi, otasining ismi, jismoniy shaxsning shaxsini tasdiqlovchi hujjat ma’lumotlari, jismoniy shaxsning shaxsiy identifikatsiya raqami (JSHSHIR), faoliyat (harakatlar) amalga oshiriladigan manzil;
xabardor qilish talab etiladigan faoliyat (harakatlar) turlarini amalga oshiruvchi filiallar va vakolatxonalar to‘g‘risidagi axborot;
berilgan litsenziyalarning, ruxsat etish xususiyatiga ega hujjatlarning va xabarnomalar sanasi va tartib raqamlari;
cheklangan amal qilish muddatiga beriladigan litsenziyalar va ruxsat etish xususiyatiga ega hujjatlar uchun — litsenziyalarning va ruxsat etish xususiyatiga ega hujjatlarning amal qilish muddatlari;
amalga oshirilishi uchun litsenziyalar yoki ruxsat etish xususiyatiga ega hujjat talab qilinadigan, shuningdek xabardor qilish tartibida amalga oshiriladigan faoliyat (harakatlar) turi (kichik turi);
litsenziyalarni va ruxsat etish xususiyatiga ega hujjatlarni qayta rasmiylashtirish, ularning amal qilishini uzaytirish, to‘xtatib turish, qayta tiklash, tugatish, ularni bekor qilish asoslari hamda sanalari;
litsenziyalarni chaqirib olish asoslari va sanalari;
xabardor qiluvchining faoliyatini (harakatlarini) to‘xtatib turish, qayta tiklash, tugatish, faoliyatni (harakatlarni) xabardor qilish tartibida amalga oshirishga doir taqiqning muddati to‘g‘risidagi axborot;
litsenziyaga, ruxsat etish xususiyatiga ega hujjatga o‘zgartishlar kiritish, shuningdek xabardor qilish tartibida amalga oshiriladigan faoliyatni (harakatlarni) o‘zgartirish haqidagi xabarnomani yuborish asoslari hamda sanalari;
faoliyatni (harakatlarni) xabardor qilish tartibida amalga oshirishga doir taqiqning qolgan muddati.
12-modda. Litsenziyalar, ruxsat etish xususiyatiga ega hujjatlar va xabarnomalar reyestrlarini yuritish
Litsenziyalar, ruxsat etish xususiyatiga ega hujjatlar va xabarnomalar reyestrlari litsenziatlarning, ruxsat etish xususiyatiga ega hujjatlarni olgan shaxslarning hamda xabardor qiluvchilarning davlat tomonidan hisobga olinishini ta’minlash, shuningdek litsenziya, ruxsat berish va xabardor qilish talablari hamda shartlariga mazkur shaxslar tomonidan rioya etilishi ustidan davlat nazoratini amalga oshirish maqsadida yuritiladi.
Litsenziyalar, ruxsat etish xususiyatiga ega hujjatlar va xabarnomalar reyestrlarini doimiy asosda yuritish hamda ularga tegishli o‘zgartishlar kiritish vakolatli organlarning zimmasiga yuklatiladi.
2-bob. Litsenziyalash
13-modda. Faoliyatning litsenziyalanadigan turlari
Ushbu Qonunning 1-ilovasida ko‘rsatilgan faoliyat turlari faoliyatning litsenziyalanadigan turlaridir.
Litsenziya faoliyatning har bir litsenziyalanadigan turi uchun alohida beriladi. Litsenziya talabgorning arizasiga muvofiq litsenziyalanadigan faoliyat turining kichik turiga (kichik turlariga) berilishi mumkin.
Amalga oshirilishi uchun litsenziya berilgan faoliyat turi (kichik turi) faqat litsenziya olgan jismoniy yoki yuridik shaxs tomonidan amalga oshirilishi mumkin. Litsenziyalarni yoki ularga doir huquqlarni boshqa shaxslarga berish taqiqlanadi.
Amalga oshirilishi uchun litsenziya berilgan faoliyat, agar litsenziya talablari va shartlarida boshqacha qoida nazarda tutilmagan bo‘lsa, O‘zbekiston Respublikasining butun hududida amalga oshirilishi mumkin.
14-modda. Litsenziyalash sohasidagi vakolatli organlar
Litsenziyalash sohasidagi vakolatli organlar:
talabgorlarning murojaatlarini qabul qiladi va ko‘rib chiqadi;
litsenziyalar beradi yoki ularni berishni rad etadi, litsenziyalarning amal qilishi muddatini uzaytiradi;
litsenziatlar tomonidan litsenziya talablari va shartlariga rioya etilishini nazorat qiladi;
litsenziyalarni qayta rasmiylashtiradi;
litsenziyalarning amal qilishini to‘xtatib turadi, qayta tiklaydi;
litsenziyalarni bekor qiladi yoki ushbu Qonunning 33-moddasida nazarda tutilgan hollarda va tartibda litsenziyalarni bekor qilish to‘g‘risidagi ariza bilan sudga murojaat qiladi;
litsenziyalarni o‘zgartiradi;
litsenziyalar reyestrini yuritadi.
Litsenziyalash sohasidagi vakolatli organlar qonunga, shuningdek faoliyatning ayrim turlarini litsenziyalash haqidagi nizomlarga va ularning pasportlariga muvofiq boshqa vakolatlarni ham amalga oshirishi mumkin.
Litsenziyalash sohasidagi vakolatli organlar ushbu vakolatli organlar tomonidan litsenziyalanadigan faoliyatni amalga oshiradigan korxonalar, muassasalar va tashkilotlarni tashkil etishga yoki ularning faoliyatida muassislar, aksiyadorlar yoxud ishtirokchilar sifatida ishtirok etishga haqli emas, bundan qonunda nazarda tutilgan hollar mustasno.
15-modda. Litsenziyalarning turlari
Litsenziyalar namunaviy (oddiy) va yakka tartibda bo‘lishi mumkin.
Agar cheklanmagan miqdordagi talabgorlar faoliyatning tegishli turini amalga oshirishga nisbatan qo‘yiladigan yagona litsenziya talablari va shartlariga javob bersa, ushbu shaxslarga beriladigan litsenziyalar namunaviy (oddiy) litsenziyalar jumlasiga kiradi.
Talabgorlarga alohida litsenziya talablari va shartlari asosida beriladigan, faoliyatning muayyan turini amalga oshirishda litsenziatlarga mutlaq huquqlarni taqdim etadigan litsenziyalar yakka tartibdagi litsenziyalar jumlasiga kiradi. Yakka tartibdagi litsenziyalar amal qilish hududi, faoliyat obyekti bo‘yicha yoki O‘zbekiston Respublikasi Vazirlar Mahkamasi tomonidan belgilanadigan boshqa asoslarga ko‘ra soni jihatidan cheklanadi.
Yakka tartibdagi litsenziyalarni berish, qoida tariqasida, tanlov (tender) asosida amalga oshiriladi.
Yakka tartibdagi litsenziyalarni berish tartibi va shartlari, shu jumladan tanlovlarni (tenderlarni) o‘tkazish shartlari O‘zbekiston Respublikasi Vazirlar Mahkamasi tomonidan belgilanadi.
16-modda. Litsenziyaning amal qilish muddati
Faoliyatning litsenziyalanadigan turlarini (kichik turlarini) amalga oshirish uchun litsenziyalar ularning amal qilish muddati cheklanmagan holda beriladi, bundan quyidagilarni amalga oshirish uchun litsenziyalar mustasno:
tibbiy faoliyat;
farmatsevtika faoliyati;
Oldingi tahrirga qarang.
mineral o‘g‘itlarning, o‘simliklarni himoya qilish uchun foydalaniladigan kimyoviy vositalarning ulgurji va chakana savdosi bo‘yicha faoliyat;
(16-moddaning birinchi qismi O‘zbekiston Respublikasining 2022-yil 24-maydagi O‘RQ-771-sonli Qonuniga asosan to‘rtinchi xatboshi bilan to‘ldirilgan — Qonunchilik ma’lumotlari milliy bazasi, 25.05.2022-y., 03/22/771/0448-son — 2022-yil 26-avgustdan kuchga kiradi)
Oldingi tahrirga qarang.
O‘zbekiston Respublikasidan olib chiqilayotgan karantin ostidagi mahsulotning fumigatsiyasi bo‘yicha faoliyat;
(16-moddaning birinchi qismi O‘zbekiston Respublikasining 2025-yil 20-yanvardagi O‘RQ-1020-sonli Qonuniga asosan beshinchi xatboshi bilan to‘ldirilgan — Qonunchilik ma’lumotlari milliy bazasi, 21.01.2025-y., 03/25/1020/0053-son. Kuchga kirish sanasi — 2025-yil 22-iyul)
giyohvandlik vositalari, psixotrop moddalar va prekursorlarning muomalada bo‘lishi bilan bog‘liq faoliyat;
tarkibida tetragidrokannabinol giyohvandlik vositasining miqdori 0,2 foizgacha bo‘lgan kannabis o‘simligini giyohvandlik vositalari va psixotrop moddalarni ishlab chiqarish yoki tayyorlash bilan bog‘liq bo‘lmagan sanoat maqsadlarida yetishtirish, olib kirish (olib chiqish), qayta ishlash, saqlash, realizatsiya qilish (berish), olish va tashish faoliyati;
ko‘chma radiotelefon (uyali) aloqadan va teleradioeshittirishlarni tarqatish tarmoqlaridan foydalanish hamda ularning xizmatlarini ko‘rsatish bilan bog‘liq faoliyat;
neftni, gazni (shu jumladan siqilgan tabiiy va suyultirilgan uglevodorod gazini) hamda gaz kondensatini qazib olish, qayta ishlash va realizatsiya qilish sohasidagi faoliyat;
affinaj faoliyati.
Oldingi tahrirga qarang.
Ushbu modda birinchi qismining ikkinchi — o‘ninchi xatboshilarida nazarda tutilgan faoliyat turlarini (kichik turlarini) amalga oshirish uchun litsenziyalarning amal qilish muddatlari faoliyatning ayrim turlarini litsenziyalash to‘g‘risidagi nizomlarda va ularning pasportlarida belgilanadi, lekin bu muddatlar besh yildan kam bo‘lmasligi kerak.
(16-moddaning ikkinchi qismi O‘zbekiston Respublikasining 2025-yil 20-yanvardagi O‘RQ-1020-sonli Qonuni tahririda — Qonunchilik ma’lumotlari milliy bazasi, 21.01.2025-y., 03/25/1020/0053-son. Kuchga kirish sanasi — 2025-yil 22-iyul)
Litsenziyaning amal qilish muddati tugagach, u litsenziatning arizasiga ko‘ra uzaytirilishi mumkin. Litsenziyaning amal qilish muddatini uzaytirish to‘g‘risidagi ariza ushbu Qonunning 25-moddasida nazarda tutilgan tartibda vakolatli organga topshiriladi. Litsenziyaning amal qilish muddatini uzaytirish litsenziyani berish uchun nazarda tutilgan tartibda amalga oshiriladi.
17-modda. Litsenziya berganlik, uning amal qilish muddatini uzaytirganlik va uni o‘zgartirganlik uchun undiriladigan davlat boji
Litsenziya berganlik, uning amal qilish muddatini uzaytirganlik va uni o‘zgartirganlik uchun davlat boji undiriladi.
Litsenziya berganlik, uning amal qilish muddatini uzaytirganlik va uni o‘zgartirganlik uchun davlat boji miqdorlari hamda uni to‘lash tartibi “Davlat boji to‘g‘risida”gi O‘zbekiston Respublikasi Qonunida belgilanadi.
Litsenziyalanadigan faoliyat turining kichik turi uchun litsenziya berganlik va uning amal qilish muddatini uzaytirganlik uchun qonunda davlat boji stavkalarining kamaytirilgan miqdorlari belgilanishi mumkin.
Faoliyatning quyidagi turlari bo‘yicha litsenziyaning amal qilishi uchun yillik davlat bojlari belgilanadi:
konsert-tomosha faoliyati;
iste’mol va texnik etil spirti, alkogol mahsulotlari ishlab chiqarish;
alkogol mahsulotlarining ulgurji savdosi sohasidagi faoliyat;
telekommunikatsiyalar tarmoqlarini loyihalashtirish, qurish, ulardan foydalanish va ularning xizmatlarini ko‘rsatish.
18-modda. Litsenziyalanadigan faoliyat turining kichik turiga litsenziat tomonidan litsenziya olish tartibi
Litsenziat litsenziya asosida amalga oshiriladigan faoliyatni litsenziyalanadigan faoliyat turining boshqa kichik turi bilan kengaytirishi mumkin.
Muayyan sohada faoliyatning litsenziyalanadigan turini amalga oshirish huquqi uchun litsenziyaga ega bo‘lgan litsenziat xuddi shu sohadagi faoliyatning kichik turiga litsenziya berish to‘g‘risidagi ariza bilan murojaat qilgan taqdirda, u vakolatli organga faqat faoliyatning tegishli kichik turiga qo‘yiladigan qo‘shimcha litsenziya talablari va shartlarini qanoatlantiradigan axborotni taqdim etadi. Bunda vakolatli organ litsenziat tomonidan ilgari olingan litsenziyaga litsenziyalanadigan faoliyat turining tegishli kichik turiga taalluqli o‘zgartishlar kiritadi.",https://www.lex.uz/uz/docs/-5511879
46,"Litsenziyalash, ruxsat berish va xabardor qilish tartib-taomillari to‘g‘risida","3-bob. Ruxsat berish tartib-taomillari
19-modda. Amalga oshirilishi uchun ruxsat etish xususiyatiga ega hujjatni olish talab etiladigan faoliyat (harakatlar) turlari
Ushbu Qonunning 2-ilovasida ko‘rsatilgan faoliyat (harakatlar) turlari amalga oshirilishi uchun ruxsat etish xususiyatiga ega hujjatni olish talab etiladigan faoliyat (harakatlar) turlaridir.
20-modda. Ruxsat berish tartib-taomillari sohasidagi vakolatli organlar
Ruxsat berish tartib-taomillari sohasidagi vakolatli organlar:
talabgorlarning ruxsat etish xususiyatiga ega hujjatni berish, uning amal qilish muddatini uzaytirish, amal qilishini to‘xtatib turish, qayta tiklash, uni qayta rasmiylashtirish va bekor qilish to‘g‘risidagi murojaatlarini qabul qiladi hamda ko‘rib chiqadi;
ushbu Qonun talablariga va ruxsat berish tartib-taomillaridan o‘tish tartibi to‘g‘risidagi nizomlarga muvofiq belgilangan muddatlarda ruxsat etish xususiyatiga ega hujjatni beradi yoki uni berishni asosli ravishda rad etadi;
ruxsat etish xususiyatiga ega hujjatlarning reyestrini yuritadi;
ruxsat berish tartib-taomillari masalalari yuzasidan talabgorlarning og‘zaki yoki yozma, shu jumladan elektron hujjat tarzida yuborilgan so‘roviga ko‘ra bepul asosda to‘liq axborot va malakali maslahatlar (tushuntirishlar) beradi;
talabgorlar ruxsat berish tartib-taomillaridan o‘tish tartibi bilan moneliksiz tanishib chiqishi va ruxsat etish xususiyatiga ega hujjatlarni olish uchun zarur bo‘lgan hujjatlar moneliksiz taqdim etilishi uchun shart-sharoitlar yaratadi;
ruxsat etish xususiyatiga ega hujjatlarni elektron shaklda beradi;
ushbu Qonunning 32 va 33-moddalarida nazarda tutilgan hollarda ruxsat etish xususiyatiga ega hujjatlarning amal qilishini to‘xtatib turish yoki ularni bekor qilish to‘g‘risida qarorlar qabul qiladi va (yoki) ushbu masalalarni sud tartibida ko‘rib chiqish tashabbusi bilan chiqadi.
Ruxsat berish tartib-taomillari sohasidagi vakolatli organlar qonunga, shuningdek ruxsat berish tartib-taomillaridan o‘tish tartibi to‘g‘risidagi nizomlarga va ularning pasportlariga muvofiq boshqa vakolatlarni ham amalga oshirishi mumkin.
21-modda. Ruxsat etish xususiyatiga ega hujjatning amal qilish muddati
Ruxsat etish xususiyatiga ega hujjatning amal qilish muddati, qoida tariqasida, cheklanmaydi, bundan ruxsat berish tartib-taomillaridan o‘tish tartibi to‘g‘risidagi nizomlarda va ularning pasportlarida nazarda tutilgan hollar, shuningdek bir martalik harakatni bajarish uchun beriladigan ruxsat etish xususiyatiga ega hujjatlar mustasno.
Ruxsat etish xususiyatiga ega hujjatning amal qilish muddati tugagach, u talabgorning arizasiga ko‘ra uzaytirilishi mumkin. Ruxsat etish xususiyatiga ega hujjatning amal qilish muddatini uzaytirish haqidagi ariza ushbu Qonunning 25-moddasida nazarda tutilgan tartibda vakolatli organga topshiriladi. Ruxsat etish xususiyatiga ega hujjatning amal qilish muddatini uzaytirish ruxsat etish xususiyatiga ega hujjatni berish uchun nazarda tutilgan tartibda amalga oshiriladi. Ruxsat berish tartib-taomillaridan o‘tish tartibi to‘g‘risidagi nizomlarda ruxsat etish xususiyatiga ega hujjatning amal qilish muddatini uzaytirishning soddalashtirilgan tartibi belgilanishi mumkin.
Agar ruxsat etish xususiyatiga ega hujjatni berish tanlov (tender) asosida amalga oshirilayotgan bo‘lsa, ruxsat berish talablari va shartlariga lozim darajada rioya etgan talabgor ushbu hujjatning amal qilish muddatini uzaytirishda ustuvor huquqqa ega bo‘ladi. Agar ruxsat berish talablari va shartlariga lozim darajada rioya etgan talabgorning taklifi tanlovda (tenderda) ishtirok etuvchi boshqa talabgorning eng maqbul taklifiga teng qiymatda bo‘lsa, ushbu ustuvorlik qo‘llaniladi.
22-modda. Ruxsat etish xususiyatiga ega hujjatni berganlik yoki uning amal qilish muddatini uzaytirganlik uchun yig‘im
Ruxsat etish xususiyatiga ega hujjatni berganlik yoki uning amal qilish muddatini uzaytirganlik uchun O‘zbekiston Respublikasi Vazirlar Mahkamasi tomonidan tasdiqlangan ruxsat berish tartib-taomillaridan o‘tish tartibi to‘g‘risidagi nizomlarda, shuningdek ularning pasportlarida belgilangan hollarda hamda miqdorlarda yig‘im undiriladi.
Ruxsat etish xususiyatiga ega hujjatni berganlik yoki uning amal qilish muddatini uzaytirganlik uchun yig‘im summasi qonunchilikda belgilangan tartibda taqsimlanadi.
4-bob. Litsenziyalashning va ruxsat berish tartib-taomillarining o‘ziga xos xususiyatlari
23-modda. Faoliyatning ayrim turlarini litsenziyalash va ruxsat berish tartib-taomillaridan o‘tish tartibi to‘g‘risidagi nizomlar, shuningdek ularning pasportlari
Litsenziyalash va ruxsat berish tartib-taomillaridan o‘tish tartibi O‘zbekiston Respublikasi Vazirlar Mahkamasi tomonidan tasdiqlanadigan faoliyatning ayrim turlarini litsenziyalash hamda ruxsat berish tartib-taomillaridan o‘tish tartibi to‘g‘risidagi nizomlarda, shuningdek ularning pasportlarida belgilanadi.
Faoliyatning ayrim turlarini litsenziyalash va ruxsat berish tartib-taomillaridan o‘tish tartibi to‘g‘risidagi nizomlarda quyidagilar nazarda tutiladi:
litsenziyaning yoki ruxsat etish xususiyatiga ega hujjatning, shuningdek ularni berish zimmasiga yuklatiladigan vakolatli organning nomi;
litsenziyalashdan yoki ruxsat etish xususiyatiga ega hujjatni berishdan maqsad;
litsenziyani yoki ruxsat etish xususiyatiga ega hujjatni olish uchun taqdim etiladigan hujjatlarning tugal ro‘yxati;
talabgorning litsenziya yoki ruxsat etish xususiyatiga ega hujjatni berish to‘g‘risidagi arizasini ko‘rib chiqish, hujjatni berish yoki uni berishni rad etish tartibi va muddatlari, shu jumladan agar mazkur hujjatni berish tanlov (tender) asosida amalga oshirilayotgan bo‘lsa, litsenziya yoki ruxsat etish xususiyatiga ega hujjatni berish uchun tanlov (tender) o‘tkazish tartibi;
litsenziya yoki ruxsat berish talablari va shartlari;
litsenziyani va ruxsat etish xususiyatiga ega hujjatlarni maxsus elektron tizim vositasida berishda litsenziyalash hamda ruxsat berish tartib-taomillari sohasidagi vakolatli organlarning boshqa davlat organlari va tashkilotlar bilan o‘zaro hamkorligi tartibi;
litsenziyalarning va ruxsat etish xususiyatiga ega hujjatlarning amal qilish muddatini uzaytirish, amal qilishini qayta rasmiylashtirish, to‘xtatib turish, qayta tiklash, ularni bekor qilish tartibi;
tegishli litsenziya yoki ruxsat etish xususiyatiga ega hujjat cheklanmagan muddatga berilishi mumkin bo‘lmagan hollarda, litsenziya va ruxsat etish xususiyatiga ega hujjatning amal qilish muddati;
agar talabgor tomonidan harakatlarni bajarish va (yoki) muayyan faoliyatni amalga oshirish imkoniyatini aniqlash uchun zarur bo‘lsa, ruxsat berish tartib-taomili doirasida vakolatli organ yoki jalb qilingan uchinchi shaxs tomonidan o‘tkaziladigan o‘rganishlar, tadqiqotlar, tekshirishlarning yoki boshqa ilmiy va texnik baholashlarning tugal ro‘yxati.
Faoliyatning ayrim turlarini litsenziyalash haqidagi va ruxsat berish tartib-taomillaridan o‘tish tartibi to‘g‘risidagi nizomlarda ushbu Qonunga muvofiq boshqa normalar ham ko‘rsatilishi, shuningdek litsenziyalash va ruxsat berish tartib-taomillaridan o‘tishning soddalashtirilgan tartibi belgilanishi mumkin.
Litsenziyalar va ruxsat etish xususiyatiga ega hujjatlar pasportlarida talabgor tomonidan litsenziyani yoki ruxsat etish xususiyatiga ega hujjatni olish va faoliyatini davom ettirishi uchun zarur bo‘lgan axborot ko‘rsatiladi.
24-modda. Litsenziya va ruxsat berish talablari hamda shartlari
Litsenziya va ruxsat berish talablari hamda shartlari faoliyatning ayrim turlarini litsenziyalash hamda ruxsat berish tartib-taomillaridan o‘tish tartibi to‘g‘risidagi nizomlarda, shuningdek ularning pasportlarida faoliyatning litsenziyalanadigan turining va amalga oshirilishi uchun ruxsat etish xususiyatiga ega hujjatni olish talab etiladigan faoliyat (harakatlar) turining har biri bo‘yicha ko‘rsatiladi. Bunda raqobatni cheklovchi talablar va shartlarni joriy etish taqiqlanadi.
Faoliyatning ayrim turlarini litsenziyalash va ruxsat berish tartib-taomillaridan o‘tish tartibi to‘g‘risidagi nizomlarda, shuningdek ularning pasportlarida quyidagi litsenziya hamda ruxsat berish talablari va shartlari ko‘rsatiladi:
litsenziyalash hamda ruxsat berish tartib-taomillari sohasidagi qonunchilik hujjatlarining muayyan qoidalariga jismoniy va yuridik shaxslar tomonidan rioya etilishi shartligi;
faoliyatning litsenziyalanadigan turini yoki ruxsat berish tartib-taomillaridan o‘tish talab etiladigan faoliyat (harakatlar) turini amalga oshirishga talabgor shaxslarga nisbatan aniq malaka talablari, shu jumladan maxsus tayyorgarlikka doir talablar;
faoliyatning litsenziyalanadigan turini yoki ruxsat berish tartib-taomillaridan o‘tish talab etiladigan faoliyat (harakatlar) turini amalga oshirishning maxsus shartlariga doir tugal talablar, shu jumladan foydalaniladigan moddiy-texnika bazasi, asbob-uskunalar, boshqa texnik vositalarga doir aniq talablar;
xodimlar bilan yangi mehnat shartnomalarini tuzish, shartnomalarga o‘zgartishlar kiritish va ularni tugatish hollarini, shuningdek amaldagi mehnat shartnomalari to‘g‘risidagi axborotni “Yagona milliy mehnat tizimi” idoralararo dasturiy-apparat kompleksida majburiy ro‘yxatdan o‘tkazish — tegishli faoliyatni (harakatni) amalga oshirish uchun xodimlarga nisbatan shunday talab mavjud bo‘lgan taqdirda;
faoliyatning litsenziyalanadigan turining yoki ruxsat berish tartib-taomillaridan o‘tish talab etiladigan faoliyat (harakatlar) turining o‘ziga xos xususiyatlarini hisobga olgan holda boshqa litsenziya va ruxsat berish talablari va shartlari.
Litsenziya va ruxsat berish talablari hamda shartlariga rioya etilishini vakolatli organlar tomonidan nazorat qilish “xavfni tahlil qilish” tizimi natijalari hamda jismoniy va yuridik shaxslarning qonunchilik buzilishi faktlari to‘g‘risidagi murojaatlari asosida amalga oshiriladi.
25-modda. Litsenziyalarni yoki ruxsat etish xususiyatiga ega hujjatlarni berish to‘g‘risidagi arizalarni qabul qilish
Talabgorlarning litsenziyalarni yoki ruxsat etish xususiyatiga ega hujjatlarni berish to‘g‘risidagi arizalari, shuningdek ularga ilova qilingan hujjatlar maxsus elektron tizim vositasida yoki YIDXP orqali qabul qilinishi mumkin.
Davlat sirlarini yoki qonunchilikka muvofiq foydalanilishi cheklangan axborotni o‘z ichiga olgan litsenziyalarni yoki ruxsat etish xususiyatiga ega hujjatlarni berish to‘g‘risidagi arizalar vakolatli organlar tomonidan qabul qilinishi va bevosita ularga berilishi mumkin.
Ariza hamda unga ilova qilingan hujjatlar ushbu moddaning birinchi va ikkinchi qismlarida nazarda tutilgan tartibda vakolatli organga kelib tushgan paytdan e’tiboran ular ro‘yxatdan o‘tkazilgan deb hisoblanadi.
Ariza va unga ilova qilingan hujjatlar ro‘yxatdan o‘tkazilganligini tasdiqlovchi tegishli hujjat (belgi) avtomatik ravishda talabgorga yuboriladi (beriladi).
Arizani qabul qilishni vakolatli organ tomonidan rad etishga yo‘l qo‘yilmaydi.
Elektron shaklda berilgan litsenziyalar va ruxsat etish xususiyatiga ega hujjatlar manfaatdor shaxslar tomonidan maxsus elektron tizim vositasida qog‘ozda chop etilishi mumkin. Bunda qog‘ozda chop etilgan litsenziyalar va ruxsat etish xususiyatiga ega hujjatlar elektron shaklda berilgan litsenziyalarga va ruxsat etish xususiyatiga ega hujjatlarga tenglashtiriladi.
Oldingi tahrirga qarang.
Talabgor maxsus elektron tizim yoki YIDXP orqali ariza bilan murojaat etganda, faoliyatning ayrim turlarini litsenziyalash tartibi va ruxsat berish tartib-taomillaridan o‘tish tartibi to‘g‘risidagi nizomlarda, shuningdek ularning pasportlarida belgilangan tartibda taqsimlanadigan davlat boji va yig‘imning bir qismi O‘zbekiston Respublikasi Adliya vazirligining Davlat xizmatlarini rivojlantirish jamg‘armasiga yo‘naltiriladi.
(25-moddaning yettinchi qismi O‘zbekiston Respublikasining 2024-yil 16-yanvardagi O‘RQ-896-sonli Qonuni tahririda — Qonunchilik ma’lumotlari milliy bazasi, 16.01.2024-y., 03/24/896/0037-son)
26-modda. Litsenziyani va ruxsat etish xususiyatiga ega hujjatni olish uchun zarur bo‘lgan hujjatlar
Litsenziyani yoki ruxsat etish xususiyatiga ega hujjatni berish to‘g‘risidagi ariza bilan ushbu Qonunning 25-moddasida nazarda tutilgan tartibda murojaat qilgan taqdirda, talabgor tomonidan quyidagi ma’lumotlar ko‘rsatiladi:
yuridik shaxs uchun — soliq to‘lovchining identifikatsiya raqami (STIR);
jismoniy shaxs uchun — familiyasi, ismi va otasining ismi, jismoniy shaxsning shaxsini tasdiqlovchi hujjat ma’lumotlari yoki jismoniy shaxsning shaxsiy identifikatsiya raqami (JSHSHIR);
talabgor amalga oshirish niyatida bo‘lgan faoliyatning litsenziyalanadigan turi yoki ruxsat berish tartib-taomillaridan o‘tish talab etiladigan faoliyat (harakatlar) turi, shuningdek qonunchilikda nazarda tutilgan hollarda — mazkur faoliyatning kichik turi;
qonunchilikda nazarda tutilgan litsenziya yoki ruxsat berish talablari hamda shartlari talabgor tomonidan bajarilishi mumkinligini tasdiqlovchi boshqa ma’lumotlar.
Talabgor tomonidan taqdim etilgan, litsenziyani yoki ruxsat etish xususiyatiga ega hujjatni olish uchun zarur bo‘lgan hujjatlar, vakolatli organ aksini isbotlaguniga qadar, barcha hollarda to‘g‘ri deb hisoblanadi.
Talabgordan ushbu moddada hamda faoliyatning ayrim turlarini litsenziyalash va ruxsat berish tartib-taomillaridan o‘tish tartibi to‘g‘risidagi nizomlarda, shuningdek ularning pasportlarida nazarda tutilmagan hujjatlarni taqdim etishni talab qilishga yo‘l qo‘yilmaydi.
Ariza talabgor tomonidan maxsus elektron tizim yoki YIDXP vositasida yuborilgan taqdirda, u elektron raqamli imzo bilan tasdiqlanadi.
Talabgor noto‘g‘ri yoki buzib ko‘rsatilgan ma’lumotlarni taqdim etganlik uchun qonunga muvofiq javobgar bo‘ladi.
27-modda. Litsenziyalarni va ruxsat etish xususiyatiga ega hujjatlarni rasmiylashtirish hamda ularning to‘g‘riligini tekshirish
Litsenziyalar va ruxsat etish xususiyatiga ega hujjatlar yagona QR-kod (matrik shtrixli kod) qo‘yilgan holda elektron shaklda rasmiylashtiriladi, bundan O‘zbekiston Respublikasining xalqaro shartnomalariga muvofiq maxsus qog‘oz blankalarida rasmiylashtirishni talab qiladigan hujjatlar mustasno.
Barcha turdagi litsenziyalarning va ruxsat etish xususiyatiga ega hujjatlarning to‘g‘riligini tekshirish mazkur hujjatlarga tushiriladigan yagona QR-kodni (matrik shtrixli kodni) tegishli reyestrda ko‘rsatilgan axborot bilan solishtirib ko‘rish orqali amalga oshiriladi. Bunda qog‘oz shaklidagi litsenziyalarni va ruxsat etish xususiyatiga ega hujjatlarni taqdim etishni talab qilish taqiqlanadi.
28-modda. Talabgorlarning litsenziyani yoki ruxsat etish xususiyatiga ega hujjatni berish to‘g‘risidagi arizalarini ko‘rib chiqish
Litsenziyalash va ruxsat berish tartib-taomillari maxsus elektron tizim orqali elektron shaklda amalga oshiriladi, bundan davlat sirlarini yoki qonunchilikka muvofiq foydalanilishi cheklangan axborotni o‘z ichiga olgan litsenziyalash va ruxsat berish tartib-taomillari mustasno.
Talabgorning arizasi ushbu Qonunning 25-moddasida nazarda tutilgan tartibda barcha zarur hujjatlar bilan qabul qilib olingan sanadan e’tiboran vakolatli organ tomonidan uni ko‘rib chiqish, litsenziyani yoki ruxsat etish xususiyatiga ega hujjatni berish yoxud uni berishni rad etish muddati yigirma ish kunidan oshmasligi kerak. O‘zbekiston Respublikasi Vazirlar Mahkamasi faoliyatning ayrim litsenziyalanadigan turlari va amalga oshirilishi uchun ruxsat etish xususiyatiga ega hujjatni olish zarur bo‘lgan faoliyat (harakatlar) turlari uchun ularning o‘ziga xos xususiyatlarini hisobga olgan holda talabgorlarning litsenziyani yoki ruxsat etish xususiyatiga ega hujjatni berish to‘g‘risidagi arizasini litsenziyalash va ruxsat berish tartib-taomillari sohasidagi vakolatli organ tomonidan ko‘rib chiqish, uni berish yoki berishni rad etish muddatlarini yigirma ish kunidan ortiq etib belgilashi mumkin.
Vakolatli organ, zarur bo‘lgan taqdirda, o‘z mablag‘lari hisobidan tegishli xulosalarni tayyorlash uchun ekspertlarni shartnoma asosida jalb etishga haqli.
Vakolatli organ litsenziyani yoki ruxsat etish xususiyatiga ega hujjatni berish yoxud uni berishni rad etish to‘g‘risidagi qaror qabul qilingan sanadan e’tiboran bir ish kunidan kechiktirmay uni maxsus elektron tizimga joylashtiradi va talabgorni mazkur qaror joylashtirilgan paytdan e’tiboran bir ish soatidan oshmagan muddatda maxsus elektron tizim vositasida elektron shaklda xabardor qiladi.
Agar vakolatli organ talabgorning litsenziyani yoki ruxsat etish xususiyatiga ega hujjatni berish to‘g‘risidagi arizasini ko‘rib chiqish, uni berish yoki berishni rad etish muddati mobaynida talabgorga litsenziyani yoki ruxsat etish xususiyatiga ega hujjatni bermasa va uni berishni rad etmasa, ushbu moddaning ikkinchi qismida nazarda tutilgan muddatlar o‘tganidan keyin talabgor amalga oshirilishi uchun litsenziya yoki ruxsat etish xususiyatiga ega hujjat olish niyatida bo‘lgan faoliyatni (harakatni) amalga oshirish huquqiga, bu haqda vakolatli organni maxsus elektron tizim yoki YIDXP vositasida elektron shaklda xabardor qilgan holda, ega bo‘ladi.
Ushbu moddaning beshinchi qismida nazarda tutilgan holda talabgor belgilangan davlat bojini yoki yig‘imni to‘laganidan keyin maxsus elektron tizim vositasida unga litsenziya yoki ruxsat etish xususiyatiga ega hujjat beriladi. Bunda talabgor litsenziyasiz va ruxsat etish xususiyatiga ega hujjatsiz faoliyat bilan shug‘ullanganlik uchun javobgarlikka tortilishi mumkin emas hamda vakolatli organlar ehtimol tutilgan barcha oqibatlar uchun javobgar bo‘ladi.
29-modda. Litsenziyani va ruxsat etish xususiyatiga ega hujjatni berishni rad etish
Litsenziyani yoki ruxsat etish xususiyatiga ega hujjatni berish to‘g‘risidagi arizani rad etish uchun quyidagilar asos bo‘ladi:
litsenziyani yoki ruxsat etish xususiyatiga ega hujjatni berish uchun zarur bo‘lgan hujjatlarning talabgor tomonidan to‘liq bo‘lmagan hajmda taqdim etilganligi;
talabgorning litsenziya va ruxsat berish talablari hamda shartlariga muvofiq emasligi;
Oldingi tahrirga qarang.
qonunchilikda nazarda tutilgan faoliyat turlari uchun bir yil muddatga litsenziyani olish yoki sudning qaroriga (hukmiga) asosan shaxsga nisbatan muayyan faoliyat turi bilan shug‘ullanish taqiqlanganligi;
(29-moddaning birinchi qismi O‘zbekiston Respublikasining 2023-yil 15-noyabrdagi O‘RQ-878-sonli Qonuniga asosan to‘rtinchi xatboshi bilan to‘ldirilgan — Qonunchilik ma’lumotlari milliy bazasi, 16.11.2023-y., 03/23/878/0852-son — 2024-yil 17-fevraldan kuchga kiradi)
talabgor tomonidan taqdim etilgan hujjatlarda noto‘g‘ri yoki buzib ko‘rsatilgan ma’lumotlar mavjudligi;
faoliyatning ayrim turlarini litsenziyalash va ruxsat berish tartib-taomillaridan o‘tish tartibi to‘g‘risidagi nizomlarga muvofiq o‘tkazilishi majburiy bo‘lgan o‘rganishlar, tadqiqotlar, tekshirishlar yoki boshqa ilmiy hamda texnik baholashlarning yakunlari bo‘yicha asoslantirilgan salbiy xulosa olinganligi.
Litsenziyani yoki ruxsat etish xususiyatiga ega hujjatni berishni maqsadga muvofiq emas degan vajlar bilan yoxud boshqa asoslarga ko‘ra, shu jumladan quyidagi hollarda rad etishga yo‘l qo‘yilmaydi:
xodimlarning kasbiy malakasi qonunchilikda belgilangan talablarga muvofiq bo‘lmaganda;
taqdim etilgan hujjatlar va dasturlar qonunchilikda belgilangan talablarga muvofiq bo‘lmaganda;
litsenziya va ruxsat berish talablari hamda shartlariga muvofiq foydalaniladigan bino va inshootlar sanitariya-epidemiologik hamda yong‘in xavfsizligi talablariga muvofiq bo‘lmaganda.
Ushbu modda birinchi qismining ikkinchi xatboshisi va ikkinchi qismining ikkinchi, uchinchi va to‘rtinchi xatboshilarida ko‘rsatilgan hollar aniqlanganda, agar arizada bartaraf etish mumkin bo‘lgan kamchiliklar mavjud bo‘lsa, vakolatli organ ularni bartaraf etish uchun talabgorga muddat beradi. Kamchiliklarni bartaraf etish zarurligi to‘g‘risidagi xabarnoma vakolatli organ tomonidan maxsus elektron tizim vositasida elektron shaklda talabgorga bir ish kuni ichida yuboriladi.
Xabarnoma taqdim etilgan hujjatlarda aniqlangan kamchiliklar hamda ularni bartaraf etish usullari, shuningdek talabgor ko‘rsatilgan sabablarni bartaraf qilib, tegishli hujjatlarni ko‘rib chiqish uchun takroran taqdim etishi mumkin bo‘lgan muddat ko‘rsatilgan holda yuboriladi. Xabarnomada ko‘rsatilgan muddat kamchiliklarni bartaraf etish uchun zarur bo‘ladigan vaqtga mutanosib bo‘lishi, lekin ushbu muddat o‘ttiz ish kunidan ortiq bo‘lmasligi kerak.
Vakolatli organ aniqlangan kamchiliklarni bartaraf etish uchun talabgorga malakali xodimlarni izlashda, hujjatlar hamda dasturlarni maromiga yetkazish uchun mutaxassislarni jalb etishda, shuningdek litsenziyalarni hamda ruxsat etish xususiyatiga ega o‘zga hujjatlarni olish uchun boshqa zarur shart-sharoitlarni yaratishda yordam ko‘rsatishi va tavsiyalar berishi kerak, bundan talabgorlar taklif etilgan yordamni rad etgan hollar mustasno.
Kamchiliklarni bartaraf etish to‘g‘risidagi xabarnoma yuborilgan taqdirda litsenziyani yoki ruxsat etish xususiyatiga ega hujjatni berish to‘g‘risidagi arizani ko‘rib chiqish muddati to‘xtatib turiladi.
Hujjatlar xabarnomada ko‘rsatilgan kamchiliklarni bartaraf etmasdan yoki xabarnomada ko‘rsatilgan muddat o‘tgandan keyin takroran taqdim etilgan taqdirda, vakolatli organ litsenziyani yoki ruxsat etish xususiyatiga ega hujjatni berishni rad etish haqida qaror qabul qilishga haqli. Bunda litsenziyani va ruxsat etish xususiyatiga ega hujjatni berishni kamchiliklarni bartaraf etish to‘g‘risidagi xabarnomada ko‘rsatilmagan yangi asoslar bo‘yicha rad etishga yo‘l qo‘yilmaydi.
Litsenziyani yoki ruxsat etish xususiyatiga ega hujjatni berish rad etilganligi haqidagi xabarnoma talabgorga rad etish sabablari, qonunchilikning aniq normalari va talabgor mazkur sabablarni bartaraf etib, hujjatlarni takroran ko‘rib chiqish uchun taqdim etishi mumkin bo‘lgan muddat ko‘rsatilgan holda maxsus elektron tizim vositasida elektron shaklda yuboriladi. Talabgorlar rad etish sabablarini bartaraf etishga va hujjatlarni takroran ko‘rib chiqish uchun taqdim etishga haqli bo‘lgan muddat litsenziyani yoki ruxsat etish xususiyatiga ega hujjatni berish rad etilganligi haqidagi elektron xabarnoma olingan kundan e’tiboran o‘n ish kunidan kam bo‘lmasligi kerak.
Talabgor litsenziyani yoki ruxsat etish xususiyatiga ega hujjatni berish rad etilishi uchun asos bo‘lgan sabablarni belgilangan muddatda bartaraf etgan taqdirda, hujjatlarni takroran ko‘rib chiqish, litsenziyani yoki ruxsat etish xususiyatiga ega hujjatni berish yoxud uni berishni rad etish talabgorning rad etish sabablari bartaraf etilganligi to‘g‘risidagi arizasi va rad etish sabablari bartaraf etilganligini tasdiqlovchi tegishli hujjatlar olingan kundan e’tiboran besh ish kunidan oshmaydigan muddatda vakolatli organ tomonidan amalga oshiriladi. Talabgorlarning arizalarini takroran ko‘rib chiqqanlik uchun yig‘im undirilmaydi.
Hujjatlarni takroran ko‘rib chiqishda vakolatli organlar tomonidan talabgorga ilgari bayon qilinmagan rad etish sabablarini keltirishga yo‘l qo‘yilmaydi, bundan ilgari ko‘rsatilgan sabablar bartaraf etilganligini tasdiqlovchi hujjatlar bilan bog‘liq rad etish sabablari keltirilishi mustasno.
Litsenziyani yoki ruxsat etish xususiyatiga ega hujjatni berish rad etilganligi haqidagi xabarnomada ko‘rsatilgan muddat o‘tganidan keyin talabgor tomonidan berilgan ariza yangidan topshirilgan hisoblanadi va vakolatli organ tomonidan umumiy asoslarda ko‘rib chiqiladi.
Talabgor litsenziyani yoki ruxsat etish xususiyatiga ega hujjatni berish rad etilganligi, shuningdek vakolatli organ mansabdor shaxsining harakatlari (harakatsizligi) ustidan ushbu Qonunning 7-bobida belgilangan tartibda shikoyat qilish huquqiga ega.
30-modda. Litsenziyani va ruxsat etish xususiyatiga ega hujjatni qayta rasmiylashtirish
Yuridik shaxs bo‘lgan tadbirkorlik subyekti o‘zgartirilgan, uning nomi yoki joylashgan yeri (pochta manzili) faoliyat turlari bo‘yicha o‘zgargan taqdirda, tadbirkorlik subyekti yoxud uning huquqiy vorisi qayta ro‘yxatdan o‘tganidan keyin besh ish kuni ichida vakolatli organga, ko‘rsatib o‘tilgan ma’lumotlarni tasdiqlovchi tegishli hujjatlarni ilova qilgan holda, litsenziyani yoki ruxsat etish xususiyatiga ega hujjatni qayta rasmiylashtirish to‘g‘risida ariza berishi shart.
Jismoniy shaxs bo‘lgan tadbirkorlik subyektining unga davlat ro‘yxatidan o‘tkazilganligi haqida berilgan guvohnomada ko‘rsatilgan familiyasi, ismi, otasining ismi yoki faoliyat ko‘rsatadigan joyi o‘zgargan taqdirda, tadbirkorlik subyekti qayta ro‘yxatdan o‘tganidan keyin besh ish kuni ichida vakolatli organga litsenziyani yoki ruxsat etish xususiyatiga ega hujjatni qayta rasmiylashtirish to‘g‘risida, ko‘rsatib o‘tilgan ma’lumotlarni tasdiqlovchi hujjatlarni ilova qilgan holda ariza berishi shart.
Yangidan vujudga kelgan yuridik shaxsni davlat ro‘yxatidan o‘tkazish sanasida ayni bir faoliyatni (harakatlarni) amalga oshirish uchun litsenziyasi yoki ruxsat etish xususiyatiga ega hujjati mavjud bo‘lgan yuridik shaxslar — tadbirkorlik subyektlari qo‘shib yuborilgan taqdirda, litsenziyani yoki ruxsat etish xususiyatiga ega hujjatni ushbu moddaning birinchi qismida belgilangan tartibda qayta rasmiylashtirishga yo‘l qo‘yiladi.
Litsenziyaning amal qilishi litsenziyalanadigan faoliyat turining kichik turi uchun tugatilganda yoki bir nechta faoliyat turlari birlashtirilgan taqdirda, litsenziya qayta rasmiylashtiriladi.
Ruxsat etish xususiyatiga ega hujjatda ko‘rsatilgan ma’lumotlar ushbu moddaning birinchi — uchinchi qismlarida nazarda tutilmagan hollarda o‘zgartirilgan taqdirda, ruxsat etish xususiyatiga ega hujjatni qayta rasmiylashtirish tadbirkorlik subyektining tegishli hujjatlar ilova qilingan holdagi arizasi bo‘yicha amalga oshiriladi.
Litsenziyani yoki ruxsat etish xususiyatiga ega hujjatni qayta rasmiylashtirish uchun zarur bo‘lgan hujjatlar talabgor tomonidan ushbu Qonunning 25-moddasida nazarda tutilgan tartibda beriladi.
Oldingi tahrirga qarang.
Ushbu moddaning birinchi va ikkinchi qismlarida nazarda tutilgan hollarda, litsenziyani yoki ruxsat etish xususiyatiga ega hujjatni qayta rasmiylashtirish uchun ariza talabgorning xohishiga ko‘ra, ro‘yxatdan o‘tkazuvchi organ tomonidan yuborilishi mumkin. Bunda ro‘yxatdan o‘tkazuvchi organ tadbirkorlik subyektining qayta ro‘yxatdan o‘tkazilishi uchun asos bo‘lgan ma’lumotlarni ko‘rsatgan holda, maxsus elektron tizim vositasida vakolatli organga xabarnoma yuboradi. Ro‘yxatdan o‘tkazuvchi organ orqali litsenziyani yoki ruxsat etish xususiyatiga ega hujjatni qayta rasmiylashtirishda yig‘im undirilmaydi.
(30-modda O‘zbekiston Respublikasining 2024-yil 7-fevraldagi O‘RQ-905-sonli Qonuniga asosan yettinchi qism bilan to‘ldirilgan — Qonunchilik ma’lumotlari milliy bazasi, 07.02.2024-y., 03/24/905/0106-son)
Litsenziya yoki ruxsat etish xususiyatiga ega hujjat qayta rasmiylashtirilguniga qadar, tadbirkorlik subyekti yoki uning huquqiy vorisi litsenziyani yoki ruxsat etish xususiyatiga ega hujjatni qayta rasmiylashtirish to‘g‘risidagi arizasi asosida unda ko‘rsatilgan faoliyatni (harakatlarni) amalga oshiradi.
Litsenziya yoki ruxsat etish xususiyatiga ega hujjat qayta rasmiylashtirilayotganda vakolatli organ litsenziyalar va ruxsat etish xususiyatiga ega hujjatlar reyestrlariga tegishli o‘zgartishlar kiritadi.
Oldingi tahrirga qarang.
Litsenziyani yoki ruxsat etish xususiyatiga ega hujjatni qayta rasmiylashtirish hamda berish litsenziyani yoki ruxsat etish xususiyatiga ega hujjatni qayta rasmiylashtirish to‘g‘risidagi ariza tegishli hujjatlar ilova qilingan holda yoki ushbu moddaning yettinchi qismida nazarda tutilgan xabarnoma vakolatli organ tomonidan qabul qilib olingan kundan e’tiboran besh ish kunidan ko‘p bo‘lmagan muddatda amalga oshiriladi.
(30-moddaning o‘ninchi qismi O‘zbekiston Respublikasining 2024-yil 7-fevraldagi O‘RQ-905-sonli Qonuni tahririda — Qonunchilik ma’lumotlari milliy bazasi, 07.02.2024-y., 03/24/905/0106-son)
Oldingi tahrirga qarang.
Litsenziya yoki ruxsat etish xususiyatiga ega hujjat qayta rasmiylashtirilayotganda talabgorning litsenziyani yoki ruxsat etish xususiyatiga ega hujjatni berish to‘g‘risidagi arizasini ko‘rib chiqqanlik uchun to‘lanadigan summaning ellik foizi miqdorida yig‘im undiriladi, bundan ushbu moddaning yettinchi qismida nazarda tutilgan hollar mustasno. Yig‘im summasi qonunchilikda belgilangan tartibda taqsimlanadi.
(30-moddaning o‘n birinchi qismi O‘zbekiston Respublikasining 2024-yil 7-fevraldagi O‘RQ-905-sonli Qonuni tahririda — Qonunchilik ma’lumotlari milliy bazasi, 07.02.2024-y., 03/24/905/0106-son)
31-modda. Litsenziyani va ruxsat etish xususiyatiga ega hujjatni o‘zgartirish
Litsenziyalar yoki ruxsat etish xususiyatiga ega hujjatlar litsenziatning yoki ruxsat etish xususiyatiga ega hujjatni olgan shaxsning arizasi asosida vakolatli organ tomonidan quyidagi hollarda o‘zgartirilishi mumkin:
litsenziya asosida amalga oshirilayotgan faoliyat turi litsenziyalanadigan faoliyat turining boshqa kichik turi bilan kengaytirilganda;
filiallar va vakolatxonalar tashkil etgan yuridik shaxslarga berilgan litsenziyaga yoki ruxsat etish xususiyatiga ega hujjatga muvofiq ushbu filiallar va vakolatxonalar tomonidan faoliyatni amalga oshirish boshlanganda;
yuridik shaxs bo‘lgan tadbirkorlik subyektining faoliyatni amalga oshirish manzili o‘zgarganda, agar uning joylashgan yeriga nisbatan litsenziya va ruxsat berish talablari hamda shartlari belgilangan bo‘lsa.
Litsenziyalarga yoki ruxsat etish xususiyatiga ega hujjatlarga o‘zgartishlar kiritish litsenziyani yoki ruxsat etish xususiyatiga ega hujjatni berish uchun belgilangan tartibda amalga oshiriladi.
Litsenziya o‘zgartirilgan taqdirda davlat boji, ruxsat etish xususiyatiga ega hujjat o‘zgartirilganda esa yig‘im tegishincha litsenziyani yoki ruxsat etish xususiyatiga ega hujjatni berganlik uchun to‘lanadigan summaning ellik foizi miqdorida undiriladi.
32-modda. Litsenziyaning va ruxsat etish xususiyatiga ega hujjatning amal qilishini to‘xtatib turish
Litsenziyaning yoki ruxsat etish xususiyatiga ega hujjatning amal qilishi quyidagi hollarda to‘xtatib turilishi mumkin:
litsenziat yoki ruxsat etish xususiyatiga ega hujjatni olgan shaxs tomonidan litsenziya va ruxsat berish talablari hamda shartlarining buzilganligi aniqlanganda;
litsenziat yoki ruxsat etish xususiyatiga ega hujjatni olgan shaxs tomonidan vakolatli organning aniqlangan qoidabuzarliklarni bartaraf etish majburiyatini uning zimmasiga yuklovchi qarori bajarilmaganda.
Litsenziyaning yoki ruxsat etish xususiyatiga ega hujjatning amal qilishini o‘n kungacha muddatga to‘xtatib turish vakolatli organ tomonidan, o‘n kundan ortiq, lekin olti oydan ko‘p bo‘lmagan muddatga esa — sud tomonidan amalga oshiriladi.
Vakolatli organning litsenziyaning yoki ruxsat etish xususiyatiga ega hujjatning amal qilishini to‘xtatib turish to‘g‘risidagi qarori litsenziatga yoki ruxsat etish xususiyatiga ega hujjatni olgan shaxsga litsenziyaning yoki ruxsat etish xususiyatiga ega hujjatning amal qilishini to‘xtatib turish sabablari va qonunchilikning aniq normalari ko‘rsatilgan holda, qaror qabul qilingan kundan e’tiboran bir ish kunidan kechiktirmay, maxsus elektron tizim vositasida elektron shaklda yetkaziladi.
Sudning litsenziyaning yoki ruxsat etish xususiyatiga ega hujjatning amal qilishini to‘xtatib turish to‘g‘risidagi qarori litsenziatga yoki ruxsat etish xususiyatiga ega hujjatni olgan shaxsga qonunchilikda belgilangan muddatlarda yetkaziladi.
Vakolatli organlar yoki sud litsenziyaning yoki ruxsat etish xususiyatiga ega hujjatning amal qilishini to‘xtatib turishga sabab bo‘lgan holatlar litsenziat yoxud ruxsat etish xususiyatiga ega hujjatni olgan shaxs tomonidan bartaraf etilishi muddatini belgilashi shart. Bunda ko‘rsatilgan muddat litsenziat yoki ruxsat beruvchi hujjatni olgan shaxs litsenziyaning yoki ruxsat etish xususiyatiga ega hujjatning amal qilishini to‘xtatib turish to‘g‘risidagi qarorni olgan kundan e’tiboran besh ish kunidan kam va olti oydan ko‘p bo‘lmasligi kerak.
Litsenziyaning yoki ruxsat etish xususiyatiga ega hujjatning amal qilishini to‘xtatib turishga sabab bo‘lgan holatlar litsenziat yoki ruxsat etish xususiyatiga ega hujjatni olgan shaxs tomonidan bartaraf etilgan taqdirda, litsenziyaning yoki ruxsat etish xususiyatiga ega hujjatning amal qilishini to‘xtatib turish to‘g‘risida qaror qabul qilgan vakolatli organ yoki sud ko‘rsatilgan holatlar bartaraf etilganligi to‘g‘risida tasdiqnoma olingan kundan e’tiboran uch ish kuni ichida litsenziyaning yoki ruxsat etish xususiyatiga ega hujjatning amal qilishini qayta tiklash to‘g‘risida qaror qabul qilishi shart.
Sudning litsenziyaning yoki ruxsat etish xususiyatiga ega hujjatning amal qilishini qayta tiklash to‘g‘risida qarori u qabul qilingan kundan e’tiboran bir ish kuni ichida tegishli vakolatli organga qonunda belgilangan tartibda yetkaziladi. Bunda vakolatli organ esa litsenziyaning yoki ruxsat etish xususiyatiga ega hujjatning amal qilishi qayta tiklanganligi to‘g‘risidagi ma’lumotni maxsus elektron tizimga bir ish kunidan oshmagan muddatda joylashtiradi.
Agar vakolatli organ litsenziyaning yoki ruxsat etish xususiyatiga ega hujjatning amal qilishini qayta tiklash haqida yoki qayta tiklashni rad etish to‘g‘risida uch ish kuni ichida qaror qabul qilmasa, litsenziat yoki ruxsat etish xususiyatiga ega hujjatni olgan shaxs mazkur muddat o‘tgandan so‘ng vakolatli organni maxsus elektron tizim vositasida xabardor qilgan holda o‘z faoliyatini davom ettirishi mumkin.
Litsenziat yoki ruxsat etish xususiyatiga ega hujjatni olgan shaxs ushbu moddaning birinchi qismida nazarda tutilgan litsenziyaning yoki ruxsat etish xususiyatiga ega hujjatning amal qilishini to‘xtatib turishga sabab bo‘lgan holatlarni vakolatli organ yoki sud belgilagan muddatda bartaraf etmaganda, sud litsenziyani yoki ruxsat etish xususiyatiga ega hujjatni bekor qilish to‘g‘risida qaror qabul qiladi.
Vakolatli organning litsenziyaning yoki ruxsat etish xususiyatiga ega hujjatning amal qilishini to‘xtatib turish to‘g‘risidagi qarori ustidan belgilangan tartibda shikoyat qilinishi mumkin.
Litsenziyaning yoki ruxsat etish xususiyatiga ega hujjatning amal qilishini to‘xtatib turish sud tomonidan asossiz deb topilgan taqdirda, vakolatli organlar litsenziat yoki ruxsat etish xususiyatiga ega hujjatni olgan shaxs oldida ular ko‘rgan zarar miqdorida javobgar bo‘ladi. Bunda litsenziya yoki ruxsat etish xususiyatiga ega hujjat amal qilishining to‘xtatib turilishi sud tomonidan asossiz deb topish to‘g‘risida qaror qabul qilingan paytdan e’tiboran litsenziyaning yoki ruxsat etish xususiyatiga ega hujjatning amal qilishi qayta tiklangan deb hisoblanadi.
Litsenziat yoki ruxsat etish xususiyatiga ega hujjatni olgan shaxs o‘z faoliyati vaqtincha to‘xtatib turilgan taqdirda litsenziyaning yoki ruxsat etish xususiyatiga ega hujjatning amal qilishini olti oygacha muddatga to‘xtatib turish haqida vakolatli organga ariza bilan murojaat qilishi mumkin. Agar litsenziat yoki ruxsat etish xususiyatiga ega hujjatni olgan shaxs litsenziyaning yoki ruxsat etish xususiyatiga ega hujjatning amal qilishi to‘xtatib turilganidan keyin olti oy ichida litsenziyaning yoki ruxsat etish xususiyatiga ega hujjatning amal qilishini qayta tiklash to‘g‘risida vakolatli organga ariza bilan murojaat etmagan bo‘lsa, litsenziyaning yoki ruxsat etish xususiyatiga ega hujjatning amal qilishi tugatiladi.
Litsenziyaning yoki ruxsat etish xususiyatiga ega hujjatning amal qilishini to‘xtatib turish va qayta tiklash to‘g‘risidagi axborot tegishli qaror qabul qilingan sanadan e’tiboran bir ish kuni ichida maxsus elektron tizimga joylashtirilishi kerak.
33-modda. Litsenziyani va ruxsat etish xususiyatiga ega hujjatni bekor qilish
Litsenziya yoki ruxsat etish xususiyatiga ega hujjat quyidagi hollarda bekor qilinadi:
litsenziat yoki ruxsat etish xususiyatiga ega hujjatni olgan shaxs litsenziyani yoki ruxsat etish xususiyatiga ega hujjatni bekor qilish to‘g‘risida ariza bilan murojaat etganda;
yuridik shaxs tugatilganda — tugatilgan paytdan e’tiboran yoki uning faoliyati qayta tashkil etish natijasida tugatilganda — qayta tashkil etilgan paytdan e’tiboran, bundan uning o‘zgartirilishi, shuningdek yangidan vujudga kelgan yuridik shaxsni davlat ro‘yxatidan o‘tkazish sanasida qayta tashkil etilayotgan yuridik shaxsda faoliyatning ayni bir litsenziyalanadigan turini yoki harakatlarni (faoliyatni) amalga oshirish uchun litsenziya yoki ruxsat etish xususiyatiga ega hujjat mavjud bo‘lgan taqdirda qo‘shib yuborilishi mustasno;
yakka tartibdagi tadbirkor davlat ro‘yxatidan o‘tkazilganligi to‘g‘risidagi guvohnomaning amal qilishi tugatilganda;
jismoniy shaxsning muomalaga layoqatliligi belgilangan tartibda cheklanganda, u muomalaga layoqatsiz deb topilganda;
litsenziya berilganligi uchun davlat boji yoki ruxsat etish xususiyatiga ega hujjat berilganligi uchun yig‘im belgilangan muddatda to‘lanmaganda;
litsenziat yoki ruxsat etish xususiyatiga ega hujjatni olgan shaxs litsenziyaning yoki ruxsat etish xususiyatiga ega hujjatning amal qilishini to‘xtatib turishiga olib kelgan holatlarni vakolatli organ yoki sud belgilagan muddatda bartaraf etmaganda;
vakolatli organning litsenziyani yoki ruxsat etish xususiyatiga ega hujjatni berish to‘g‘risidagi qarorining qonunga xilofligi aniqlanganda;
Oldingi tahrirga qarang.
litsenziat yoki ruxsat etish xususiyatiga ega hujjatni olgan shaxs tomonidan litsenziya yoki ruxsat berish talablari va shartlari muntazam ravishda (bir yil davomida ikki va undan ortiq marotaba) buzilganda;
litsenziat yoki ruxsat etish xususiyatiga ega hujjatni olgan shaxs tomonidan litsenziya yoki ruxsat berish talablari va shartlari bir marotaba qo‘pol ravishda buzilganda, agar mazkur qoidabuzarlik fuqarolarning hayoti va sog‘lig‘iga ziyon, jismoniy va yuridik shaxslarning huquqlari va qonuniy manfaatlariga, jamoat xavfsizligiga zarar hamda atrof-muhitga ziyon yetkazilishiga, jamiyat va davlat manfaatlariga zarar yetkazilishiga, tinchlik va xavfsizlikka tahdid solinishiga olib kelgan bo‘lsa. Litsenziyaning yoki ruxsat etish xususiyatiga ega hujjatning bekor qilinishiga asos bo‘ladigan qo‘pol qoidabuzarliklarning ro‘yxati faoliyatning ayrim turlarini litsenziyalash va ruxsat berish tartib-taomillaridan o‘tish tartibi to‘g‘risidagi nizomlarda, shuningdek ularning pasportlarida belgilanadi;
(33-modda birinchi qismining to‘qqizinchi xatboshisi O‘zbekiston Respublikasining 2023-yil 15-noyabrdagi O‘RQ-878-sonli Qonuniga asosan to‘qqizinchi va o‘ninchi xatboshilar bilan almashtirilgan — Qonunchilik ma’lumotlari milliy bazasi, 16.11.2023-y., 03/23/878/0852-son — 2024-yil 17-fevraldan kuchga kiradi)
litsenziya yoki ruxsat etish xususiyatiga ega hujjat qalbaki hujjatlardan foydalangan holda olinganligi fakti aniqlanganda.
Oldingi tahrirga qarang.
Ushbu modda birinchi qismining to‘qqizinchi — o‘n birinchi xatboshilarida nazarda tutilgan hollarda qonunchilikda belgilangan faoliyat turlari uchun bir yil davomida qaytadan litsenziya berilmaydi. Mazkur talab tadbirkorlik subyektining muassisi yoki benefitsiar mulkdori tomonidan tashkil etiladigan yangi tadbirkorlik subyektlariga nisbatan ham tatbiq etiladi.
(33-modda O‘zbekiston Respublikasining 2023-yil 15-noyabrdagi O‘RQ-878-sonli Qonuniga asosan ikkinchi qism bilan to‘ldirilgan — Qonunchilik ma’lumotlari milliy bazasi, 16.11.2023-y., 03/23/878/0852-son — 2024-yil 17-fevraldan kuchga kiradi)
Litsenziyani yoki ruxsat etish xususiyatiga ega hujjatni bekor qilish ushbu modda birinchi qismining ikkinchi — oltinchi xatboshilarida ko‘rsatilgan hollarda vakolatli organning qaroriga binoan amalga oshiriladi.
Oldingi tahrirga qarang.
Litsenziya yoki ruxsat etish xususiyatiga ega hujjat ushbu modda birinchi qismining yettinchi — o‘n birinchi xatboshilarida ko‘rsatilgan hollarda sud tomonidan bekor qilinadi. Vakolatli organ litsenziyani yoki ruxsat etish xususiyatiga ega hujjatni bekor qilish to‘g‘risida sudga ariza bilan murojaat qilingan kundan e’tiboran bir ish kunidan kechiktirmay litsenziatga yoki ruxsat etish xususiyatiga ega hujjatni olgan shaxsga maxsus elektron tizim vositasida elektron shaklda, litsenziyani yoki ruxsat etish xususiyatiga ega hujjatni bekor qilish haqida ariza bilan sudga murojaat qilish asoslarini, qonunchilikning aniq normalarini ko‘rsatgan holda yetkazadi.
(33-moddaning to‘rtinchi qismi O‘zbekiston Respublikasining 2023-yil 15-noyabrdagi O‘RQ-878-sonli Qonuni tahririda — Qonunchilik ma’lumotlari milliy bazasi, 16.11.2023-y., 03/23/878/0852-son — 2024-yil 17-fevraldan kuchga kiradi)
Oldingi tahrirga qarang.
Litsenziya yoki ruxsat etish xususiyatiga ega hujjat ushbu modda birinchi qismining o‘n birinchi xatboshisida ko‘rsatilgan asosga ko‘ra bekor qilingan taqdirda, litsenziya yoki ruxsat etish xususiyatiga ega hujjat ular berilgan sanadan e’tiboran bekor qilingan deb hisoblanadi.
(33-moddaning beshinchi qismi O‘zbekiston Respublikasining 2023-yil 15-noyabrdagi O‘RQ-878-sonli Qonuni tahririda — Qonunchilik ma’lumotlari milliy bazasi, 16.11.2023-y., 03/23/878/0852-son — 2024-yil 17-fevraldan kuchga kiradi)
Sudning litsenziyani yoki ruxsat etish xususiyatiga ega hujjatni bekor qilish to‘g‘risidagi qarori litsenziatga yoki ruxsat etish xususiyatiga ega hujjatni olgan shaxsga hamda vakolatli organga qonunchilikda belgilangan muddatlarda yetkaziladi.
Vakolatli organ litsenziyani yoki ruxsat etish xususiyatiga ega hujjatni bekor qilish to‘g‘risidagi qarori qabul qilingan kundan e’tiboran bir ish kunidan kechiktirmay litsenziatga yoki ruxsat etish xususiyatiga ega hujjatni olgan shaxsga maxsus elektron tizim vositasida elektron shaklda, litsenziyani yoki ruxsat etish xususiyatiga ega hujjatni bekor qilish asoslarini, qonunchilikning aniq normalarini ko‘rsatgan holda yetkazadi.
Vakolatli organ bekor qilingan litsenziyalar yoki ruxsat etish xususiyatiga ega hujjatlar to‘g‘risidagi axborotni bir ish kuni ichida maxsus elektron tizim vositasida tegishincha litsenziyalar reyestriga yoki ruxsat etish xususiyatiga ega hujjatlar reyestriga kiritadi.
34-modda. Litsenziyaning va ruxsat etish xususiyatiga ega hujjatning amal qilishini tugatish
Litsenziyaning yoki ruxsat etish xususiyatiga ega hujjatning amal qilishi quyidagi hollarda tugatiladi:
litsenziyalash tartibi yoki ruxsat berish tartib-taomili bekor qilinganda;
litsenziyaning yoki ruxsat etish xususiyatiga ega hujjatning amal qilish muddati tugaganda;
bajarilishi uchun ruxsat etish xususiyatiga ega hujjat berilgan bir martalik harakat bajarilganda;
litsenziya yoki ruxsat etish xususiyatiga ega hujjatga ega bo‘lgan jismoniy shaxs vafot etganda;
litsenziat yoki ruxsat etish xususiyatiga ega hujjatni olgan shaxs tomonidan vakolatli organga litsenziyaning yoki ruxsat etish xususiyatiga ega hujjatning amal qilishini olti oygacha to‘xtatib turish to‘g‘risida ariza bilan ilgari murojaat etilgan bo‘lib, mazkur muddat ichida litsenziyaning yoki ruxsat etish xususiyatiga ega hujjatning amal qilishini qayta tiklash to‘g‘risida vakolatli organga ariza bilan murojaat qilinmagan taqdirda.
Litsenziyaning yoki ruxsat etish xususiyatiga ega hujjatning amal qilishi tugatilgan hollarda vakolatli organ tomonidan litsenziyaning yoki ruxsat etish xususiyatiga ega hujjatning amal qilishi tugatilganligi to‘g‘risida qaror qabul qilish talab etilmaydi.
35-modda. Talabgorning litsenziyani yoki ruxsat etish xususiyatiga ega hujjatni berish to‘g‘risidagi arizasini ko‘rib chiqqanlik uchun yig‘im
Talabgorning litsenziyani yoki ruxsat etish xususiyatiga ega hujjatni berish to‘g‘risidagi arizasi vakolatli organ tomonidan ko‘rib chiqilganligi uchun yig‘im faoliyatning ayrim turlarini litsenziyalash va ruxsat berish tartib-taomillaridan o‘tish tartibi to‘g‘risidagi nizomlarda, shuningdek ularning pasportlarida belgilangan hollarda hamda miqdorlarda undiriladi. Yig‘im miqdori vakolatli organning litsenziyani yoki ruxsat etish xususiyatiga ega hujjatni berish to‘g‘risidagi arizani ko‘rib chiqish uchun qilgan xarajatlari doirasida belgilanadi.
Litsenziyani yoki ruxsat etish xususiyatiga ega hujjatni talabgorga berishni rad etish to‘g‘risida qaror qabul qilingan, shuningdek talabgor bergan arizasidan voz kechgan taqdirda talabgorning litsenziya yoki ruxsat etish xususiyatiga ega hujjatni berish to‘g‘risidagi arizasini ko‘rib chiqqanlik uchun to‘langan yig‘im summasi qaytarilmaydi.
",https://www.lex.uz/uz/docs/-5511879
47,"Litsenziyalash, ruxsat berish va xabardor qilish tartib-taomillari to‘g‘risida","5-bob. Xabardor qilish tartib-taomillari
36-modda. Xabardor qilish tartibida amalga oshiriladigan faoliyat (harakatlar)
Xabardor qilish tartibida amalga oshiriladigan faoliyat (harakatlar) faoliyatni (harakatlarni) boshlash uchun vakolatli organ tomonidan qaror qabul qilinishini talab etmaydigan, biroq davlat tomonidan tartibga solinishini ta’minlash, shuningdek tegishli faoliyat bilan shug‘ullanayotgan subyektlarning hisobini yuritish va ularning faoliyati ustidan nazoratni amalga oshirish uchun qonunchilik hujjatlarida belgilangan talablar hamda shartlarga rioya etish bo‘yicha yuridik va jismoniy shaxslar o‘z zimmasiga majburiyatlar qabul qilishi orqali amalga oshiriladigan faoliyat turlarini o‘z ichiga oladi.
Ushbu Qonunning 3-ilovasida ko‘rsatilgan faoliyat (harakatlar) turlarini (kichik turlarini) amalga oshirish uchun bu haqda vakolatli organni xabardor qilish talab etiladi. Xabardor qilish tartibida amalga oshiriladigan faoliyatning (harakatlarning) ushbu Qonunda nazarda tutilmagan yangi turlarini (kichik turlarini) joriy etish taqiqlanadi.
Ushbu moddaning ikkinchi qismida ko‘rsatilgan faoliyat (harakatlar) turlari (kichik turlari) bilan vakolatli organni xabardor qilmasdan shug‘ullanish taqiqlanadi.
Xabardor qilish tartibi O‘zbekiston Respublikasi Vazirlar Mahkamasi tomonidan tasdiqlanadigan xabardor qilish tartibi to‘g‘risidagi yagona nizomda nazarda tutiladi.
Xabardor qilish tartibida amalga oshiriladigan faoliyatning (harakatlarning) o‘ziga xos qoidalari va xususiyatlari xabardor qilish tartibi to‘g‘risidagi yagona nizomga ilovalar hisoblanuvchi pasportlarda belgilanadi.
37-modda. Xabardor qilish tartibida amalga oshiriladigan faoliyatga (harakatlarga) doir talablar va shartlar
Xabardor qilish tartibida amalga oshiriladigan faoliyatga (harakatlarga) doir talablar va shartlar xabardor qilish tartibida amalga oshiriladigan faoliyatning (harakatlarning) har bir turi bo‘yicha O‘zbekiston Respublikasi Vazirlar Mahkamasi tomonidan tasdiqlanadigan xabardor qilish tartibi to‘g‘risidagi yagona nizomda va pasportlarda ko‘rsatiladi.
Xabardor qilish tartibi to‘g‘risidagi yagona nizomda va pasportlarda quyidagi talablar hamda shartlar ko‘rsatiladi:
pasportlarda nazarda tutilgan talablar va shartlarga rioya etilishi shartligi hamda ularni bajarish bo‘yicha majburiyatni o‘z zimmasiga olish;
faoliyatni boshlash haqidagi xabarnomada (bundan buyon matnda xabarnoma deb yuritiladi) ko‘rsatilgan axborotning ishonchliligini ta’minlash;
xodimlar bilan yangi mehnat shartnomalari tuzilganligi, shartnomalarga o‘zgartishlar kiritilganligi va ular tugatilganligi hollarini, shuningdek amaldagi mehnat shartnomalari to‘g‘risidagi axborotni “Yagona milliy mehnat tizimi” idoralararo dasturiy-apparat kompleksida majburiy ro‘yxatdan o‘tkazish — tegishli faoliyatni (harakatlarni) amalga oshirish uchun xodimlarga nisbatan shunday talab mavjud bo‘lgan taqdirda;
xabardor qiluvchining nomi, joylashgan yeri (yashash manzili) o‘zgarganligi ro‘yxatdan o‘tkazilganidan so‘ng yoki filial va vakolatxona ochilganidan so‘ng vakolatli organni o‘n ish kuni ichida xabardor qilish;
xabardor qilish tartibida amalga oshiriladigan faoliyat (harakatlar) turining o‘ziga xos xususiyatlarini hisobga olgan holda boshqa talablar va shartlar.
Xabardor qilish tartibida amalga oshiriladigan faoliyatga (harakatlarga) doir talablar va shartlarni muntazam ravishda (bir yil davomida ikki va undan ortiq marotaba) yoki bir marotaba qo‘pol buzilishi hollarining ro‘yxati pasportlarda belgilanadi.
38-modda. Xabarnoma yuborish va uni hisobga olish tartibi
Xabardor qiluvchi (uning nomidan ish yuritishga vakolatli shaxs) vakolatli organga elektron raqamli imzodan foydalangan holda maxsus elektron tizim yoki YIDXP vositasida xabarnoma yuboradi.
Xabarnomani yuborishda pasportlarda nazarda tutilgan ma’lumotlar ko‘rsatiladi va hujjatlar ilova qilinadi.
Pasportlarda nazarda tutilgan hujjatlardan tashqari boshqa qo‘shimcha hujjatlar talab qilinishiga yo‘l qo‘yilmaydi.
Xabardor qiluvchilar xabarnoma yuborish orqali xabardor qilish tartibi joriy etilgan faoliyatni (harakatlarni) amalga oshirish uchun ushbu Qonunning 37-moddasida belgilangan talablar va shartlarga muvofiq ekanligini tasdiqlaydi.
Xabardor qilish talab etiladigan faoliyatni (harakatlarni) amalga oshirish uchun bazaviy hisoblash miqdorining ellik foizigacha miqdorda yig‘im undiriladi, bundan alkogol mahsulotlari bilan chakana savdo qilishni va alkogol mahsulotlarini umumiy ovqatlanish korxonalari tomonidan realizatsiya qilishni boshlash haqidagi xabarnomalar mustasno.
Xabardor qiluvchilar vakolatli organga yuborilgan xabarnomada ko‘rsatilgan ma’lumotlarning to‘g‘riligi uchun javobgardir. Xabarnomaga kiritilgan ma’lumotlar maxsus elektron tizim vositasida idoralararo hamkorlik tizimlarida mavjud bo‘lgan axborot asosida avtomatik ravishda tekshiriladi.
Oldingi tahrirga qarang.
Ushbu moddaning birinchi qismida nazarda tutilgan tartibda xabardor qiluvchi tomonidan maxsus elektron tizim yoki YIDXP vositasida xabarnoma yuborilganda, pasportlarda belgilangan tartibda taqsimlanadigan yig‘imning bir qismi O‘zbekiston Respublikasi Adliya vazirligining Davlat xizmatlarini rivojlantirish jamg‘armasiga yo‘naltiriladi.
(38-moddaning yettinchi qismi O‘zbekiston Respublikasining 2024-yil 16-yanvardagi O‘RQ-896-sonli Qonuni tahririda — Qonunchilik ma’lumotlari milliy bazasi, 16.01.2024-y., 03/24/896/0037-son)
39-modda. Xabarnomaning qabul qilinmasligi
Xabarnoma quyidagi hollarda vakolatli organ tomonidan qabul qilinmaydi:
noto‘g‘ri yoki yolg‘on axborot kiritilganligi maxsus elektron tizim vositasida aniqlanganda;
xabarnoma yuborganlik uchun yig‘im to‘lanmaganda;
faoliyatni (harakatlarni) xabardor qilish tartibida amalga oshirish uchun belgilangan talablar va shartlarga rioya etilganligi hamda ular bajarilganligi tasdiqlanmaganda;
agar xabardor qiluvchi avval xabarnomalar reyestriga ayni o‘sha faoliyat (harakatlar) bo‘yicha kiritilgan bo‘lsa va uning faoliyati (harakatlari) amal qilayotgan bo‘lsa;
vakolatli organ yoki sud tomonidan xabardor qiluvchining faoliyati (harakatlari) muayyan muddatga to‘xtatib turilganda;
xabardor qiluvchi tomonidan tegishli faoliyatni (harakatlarni) amalga oshirish sudning qaroriga asosan taqiqlanganda.
Ushbu moddada ko‘rsatilgan hollardan tashqari boshqa asoslar bo‘yicha xabarnomani qabul qilmaslik taqiqlanadi.
40-modda. Xabarnoma qabul qilinganligi to‘g‘risidagi tasdiqnoma
Ushbu Qonunda, shuningdek xabardor qilish tartibi to‘g‘risidagi yagona nizomda va xabardor qilish tartibi to‘g‘risidagi yagona nizomga ilovalar hisoblanuvchi pasportlarda belgilangan talablarga va shartlarga rioya qilingan holda yuborilgan xabarnoma maxsus elektron tizim vositasida avtomatik ravishda qabul qilinadi va xabardor qiluvchiga xabarnoma qabul qilinganligi to‘g‘risida tasdiqnoma yuboriladi.
Tasdiqnoma yuborilgan xabardor qiluvchilar to‘g‘risidagi axborot xabarnomalar reyestrida avtomatik ravishda shakllantiriladi.
41-modda. Xabardor qiluvchining xabardor qilish tartibida amalga oshiriladigan faoliyatini (harakatlarini) to‘xtatib turish asoslari
Xabardor qiluvchining xabardor qilish tartibida amalga oshiriladigan faoliyati (harakatlari) quyidagi asoslarga ko‘ra muayyan muddatga to‘xtatib turiladi:
vakolatli organning tashabbusiga binoan;
xabardor qiluvchining xabardor qilish tartibida amalga oshiriladigan faoliyatini (harakatlarini) tugatish to‘g‘risidagi ish sudda ko‘rib chiqilganda, sudning hal qiluv qarori qonuniy kuchga kirgunga qadar.
42-modda. Xabardor qiluvchining xabardor qilish tartibida amalga oshiriladigan faoliyatini (harakatlarini) vakolatli organning tashabbusiga binoan to‘xtatib turish tartibi
Vakolatli organ xabardor qilish tartibi to‘g‘risidagi yagona nizomga ilovalar hisoblanuvchi pasportlarda nazarda tutilgan talablar va shartlar buzilganligi aniqlangan taqdirda, xabardor qiluvchining xabardor qilish tartibida amalga oshiriladigan faoliyatini (harakatlarini) o‘n ish kunidan ortiq bo‘lmagan muddatga to‘xtatib turishi mumkin.
Xabardor qiluvchining xabardor qilish tartibida amalga oshiriladigan faoliyatini (harakatlarini) to‘xtatib turish uchun asoslar aniqlangan taqdirda, vakolatli organ dalolatnoma tuzadi va xabardor qiluvchini ushbu dalolatnoma bilan tanishtiradi.
Dalolatnoma tuzilgan kundan e’tiboran bir ish kuni ichida vakolatli organ xabardor qiluvchining xabardor qilish tartibida amalga oshiriladigan faoliyatini (harakatlarini) o‘n ish kunidan ortiq bo‘lmagan muddatga to‘xtatib turadi va aniqlangan kamchiliklarni xabardor qiluvchining faoliyati (harakatlari) to‘xtatib turilgan muddatda bartaraf etish to‘g‘risidagi ko‘rsatmani o‘z ichiga olgan qarorni qabul qiladi.
Vakolatli organ xabardor qiluvchining xabardor qilish tartibida amalga oshiriladigan faoliyatini (harakatlarini) to‘xtatib turish to‘g‘risidagi qarorni unga maxsus elektron tizim vositasida bir ish kuni ichida yuboradi va shu kunning o‘zida xabarnomalar reyestriga xabardor qiluvchining xabardor qilish tartibida amalga oshiriladigan faoliyati (harakatlari) to‘xtatib turilganligi to‘g‘risidagi axborotni kiritadi.
43-modda. Xabardor qiluvchining vakolatli organ tomonidan to‘xtatib turilgan, xabardor qilish tartibida amalga oshiriladigan faoliyatini (harakatlarini) qayta tiklash
Xabardor qiluvchi o‘zining xabardor qilish tartibida amalga oshiriladigan faoliyatini (harakatlarini) to‘xtatib turish to‘g‘risidagi qarorni belgilangan tartibda olganidan keyin u qarorda ko‘rsatilgan kamchiliklarni bartaraf etishi va bu haqdagi axborotni vakolatli organga asoslantiruvchi hujjatlarni ilova qilgan holda yuborishi kerak.
Vakolatli organ kamchiliklar bartaraf etilganligi to‘g‘risidagi axborotni olgan kundan e’tiboran besh ish kuni ichida ushbu axborotni tahlil qilishi va zarur bo‘lganda, olingan axborotni joyiga chiqqan holda o‘rganishi kerak. Bunda vakolatli organ kamchiliklar bartaraf etilganligi to‘g‘risida dalolatnoma tuzadi va uni xabardor qiluvchiga maxsus elektron tizim vositasida yuboradi.
Vakolatli organ kamchiliklar bartaraf etilganligi to‘g‘risidagi dalolatnoma yuborilganidan keyin bir ish kuni ichida:
xabardor qiluvchining xabardor qilish tartibida amalga oshiriladigan faoliyatini (harakatlarini) qayta tiklash to‘g‘risida qaror qabul qilishi;
xabardor qiluvchiga uning xabardor qilish tartibida amalga oshiriladigan faoliyatini (harakatlarini) qayta tiklash to‘g‘risidagi qarorni maxsus elektron tizim vositasida yuborishi;
xabarnomalar reyestriga xabardor qiluvchining faoliyati (harakatlari) qayta tiklanganligi to‘g‘risida belgi qo‘yishi kerak.
Xabardor qiluvchi tomonidan o‘zining xabardor qilish tartibida amalga oshiriladigan faoliyatini (harakatlarini) to‘xtatib turish uchun asos bo‘lgan kamchiliklar bartaraf etilmagan taqdirda, vakolatli organ xabardor qiluvchining faoliyatini (harakatlarini) tugatish choralarini ko‘radi.
Agar vakolatli organ ushbu moddaning ikkinchi va uchinchi qismlarida nazarda tutilgan choralarni ko‘rmasa, xabardor qiluvchi vakolatli organni maxsus elektron tizim vositasida xabardor qilgan holda o‘z faoliyatini (harakatlarini) davom ettirishi mumkin.
44-modda. Xabardor qiluvchining xabardor qilish tartibida amalga oshiriladigan faoliyatini (harakatlarini) tugatish asoslari
Xabardor qiluvchining xabardor qilish tartibida amalga oshiriladigan faoliyati (harakatlari):
xabardor qiluvchi tomonidan o‘z faoliyatini (harakatlarini) tugatish to‘g‘risida vakolatli organga yuborgan xabarnomaga;
xabardor qiluvchining xabardor qilish tartibida amalga oshiriladigan faoliyatini (harakatlarini) tugatish to‘g‘risidagi sudning qaroriga asosan tugatiladi.
45-modda. Xabardor qiluvchi o‘zining xabardor qilish tartibida amalga oshiriladigan faoliyatini (harakatlarini) tugatishi
Xabardor qiluvchi o‘zining xabardor qilish tartibida amalga oshiriladigan faoliyatini (harakatlarini) tugatganligi to‘g‘risida maxsus elektron tizim yoki YIDXP vositasida vakolatli organni xabardor qilishi kerak.
Xabardor qiluvchi o‘zining xabardor qilish tartibida amalga oshiriladigan faoliyatini (harakatlarini) tugatish to‘g‘risidagi xabarnomani yuborganligi uchun yig‘im undirilmaydi.
Xabardor qiluvchi o‘zining xabardor qilish tartibida amalga oshiriladigan faoliyatini (harakatlarini) tugatish to‘g‘risidagi xabarnoma yuborganidan keyin uning faoliyati (harakatlari) xabarnomada ko‘rsatilgan sanadan e’tiboran tugatilgan deb hisoblanadi va xabarnomalar reyestriga bu haqda avtomatik tarzda belgi qo‘yiladi.
46-modda. Xabardor qiluvchining xabardor qilish tartibida amalga oshiriladigan faoliyatini (harakatlarini) sud tomonidan tugatish
Xabardor qiluvchining xabardor qilish tartibida amalga oshiriladigan faoliyatini (harakatlarini) tugatish to‘g‘risidagi ariza sudga vakolatli organ tomonidan quyidagi hollarda beriladi:
xabardor qiluvchi tomonidan faoliyatni (harakatlarni) boshlash to‘g‘risida yuborilgan xabarnomada ko‘rsatilgan ma’lumotlarning yolg‘on yoki noto‘g‘riligi aniqlanganda;
xabardor qiluvchi belgilangan talablar va shartlarning buzilishi bilan bog‘liq kamchiliklar vakolatli organ tomonidan belgilangan muddatda bartaraf etilmaganda;
Oldingi tahrirga qarang.
belgilangan talablar va shartlar muntazam ravishda (bir yil davomida ikki va undan ortiq marta) buzilganda;
belgilangan talablar va shartlar bir marta qo‘pol ravishda buzilganda, agar mazkur qoidabuzarliklar fuqarolarning hayoti va sog‘lig‘iga ziyon, jismoniy va yuridik shaxslarning huquqlari va qonuniy manfaatlariga, jamoat xavfsizligiga zarar hamda atrof-muhitga ziyon yetkazilishiga, jamiyat va davlat manfaatlariga zarar yetkazilishiga, tinchlik va xavfsizlikka tahdid solinishiga olib kelgan bo‘lsa.
(46-modda birinchi qismining to‘rtinchi xatboshisi O‘zbekiston Respublikasining 2023-yil 15-noyabrdagi O‘RQ-878-sonli Qonuniga asosan to‘rtinchi va beshinchi xatboshilar bilan almashtirilgan — Qonunchilik ma’lumotlari milliy bazasi, 16.11.2023-y., 03/23/878/0852-son — 2024-yil 17-fevraldan kuchga kiradi)
Ushbu moddaning birinchi qismida nazarda tutilgan hollarda vakolatli organ dalolatnoma tuzadi va bir ish kuni ichida uni maxsus elektron tizim vositasida xabardor qiluvchiga yuboradi. Dalolatnoma tuzilganidan keyin vakolatli organ besh ish kuni ichida sudga xabardor qiluvchining xabardor qilish tartibida amalga oshiriladigan faoliyatini (harakatlarini) tugatish haqida ariza beradi.
Vakolatli organning xabardor qiluvchining xabardor qilish tartibida amalga oshiriladigan faoliyatini (harakatlarini) tugatish to‘g‘risidagi ariza sud tomonidan qanoatlantirilmagan taqdirda, vakolatli organ xabardor qiluvchi oldida xabardor qiluvchiga yetkazilgan zarar miqdorida javobgar bo‘ladi.
Vakolatli organ xabardor qiluvchining xabardor qilish tartibida amalga oshiriladigan faoliyati (harakatlari) tugatilganligi to‘g‘risidagi sudning hal qiluv qarori qonuniy kuchga kirganidan keyin uch ish kuni ichida xabarnomalar reyestriga belgi qo‘yadi.
Xabardor qiluvchining xabardor qilish tartibida amalga oshiriladigan faoliyati (harakatlari) ushbu modda birinchi qismining ikkinchi xatboshisida ko‘rsatilgan asosga ko‘ra tugatilgan taqdirda, bu faoliyat xabardor qiluvchi tomonidan xabarnoma yuborilgan sanadan e’tiboran tugatilgan deb hisoblanadi.",https://www.lex.uz/uz/docs/-5511879
48,"Litsenziyalash, ruxsat berish va xabardor qilish tartib-taomillari to‘g‘risida","47-modda. Xabardor qiluvchining xabardor qilish tartibida amalga oshiriladigan faoliyatini (harakatlarini) amalga oshirishni taqiqlash
Vakolatli organ xabardor qilish tartibida amalga oshiriladigan faoliyatni (harakatlarni) tugatish to‘g‘risidagi arizada xabardor qiluvchi tomonidan yo‘l qo‘yilgan qoidabuzarlikning ahamiyatini hisobga olgan holda, ushbu Qonunning 3-ilovasiga kiritilgan faoliyat (harakatlar) turlarini (kichik turlarini) xabardor qiluvchi tomonidan amalga oshirishni uch oygacha bo‘lgan muddatga taqiqlash to‘g‘risidagi talabni nazarda tutishi mumkin. Bunda xabardor qilish tartibida amalga oshiriladigan faoliyatni (harakatlarni) amalga oshirishni taqiqlashning aniq muddati sud tomonidan qonunga muvofiq aniqlanadi.
Oldingi tahrirga qarang.
Ushbu Qonun 46-moddasi birinchi qismining ikkinchi, to‘rtinchi va beshinchi xatboshilarida nazarda tutilgan hollarda qonunchilikda belgilangan faoliyat turlari bo‘yicha xabardor qilish tartibida amalga oshiriladigan faoliyatni (harakatlarni) amalga oshirish olti oygacha bo‘lgan muddatga taqiqlanadi. Mazkur talab tadbirkorlik subyektining muassisi yoki benefitsiar mulkdori tomonidan tashkil etiladigan yangi tadbirkorlik subyektlariga nisbatan ham tatbiq etiladi.
(47-modda O‘zbekiston Respublikasining 2023-yil 15-noyabrdagi O‘RQ-878-sonli Qonuniga asosan ikkinchi qism bilan to‘ldirilgan — Qonunchilik ma’lumotlari milliy bazasi, 16.11.2023-y., 03/23/878/0852-son — 2024-yil 17-fevraldan kuchga kiradi)
6-bob. Litsenziyalash, ruxsat berish va xabardor qilish tartib-taomillari sohasidagi davlat nazorati
48-modda. Vakolatli organlarning litsenziya, ruxsat berish va xabardor qilish talablari va shartlariga rioya etilishi ustidan davlat nazoratini amalga oshirish chog‘idagi huquqlari
Litsenziatlarning, faoliyatni ruxsat etish xususiyatiga ega hujjatlar asosida amalga oshirayotgan shaxslarning, xabardor etuvchilarning faoliyati vakolatli organlar tomonidan nazorat qilinadi.
Litsenziya, ruxsat berish va xabardor qilish talablari va shartlariga rioya etilishi ustidan davlat nazoratini amalga oshirayotganda vakolatli organlar o‘z vakolatlari doirasida quyidagi huquqlarga ega:
Oldingi tahrirga qarang.
litsenziya, ruxsat berish va xabardor qilish talablari va shartlariga jismoniy va yuridik shaxslarning rioya etishini tekshirishni O‘zbekiston Respublikasi Prezidenti huzuridagi Tadbirkorlik subyektlarining huquqlari va qonuniy manfaatlarini himoya qilish bo‘yicha vakil bilan kelishilgan yoki uni xabardor qilgan holda qonunchilikda belgilangan tartibda joyiga chiqqan holda o‘tkazish;
(48-modda ikkinchi qismining ikkinchi xatboshisi O‘zbekiston Respublikasining 2023-yil 15-noyabrdagi O‘RQ-878-sonli Qonuni tahririda — Qonunchilik ma’lumotlari milliy bazasi, 16.11.2023-y., 03/23/878/0852-son — 2024-yil 17-fevraldan kuchga kiradi)
litsenziya, ruxsat berish va xabardor qilish talablari va shartlariga rioya etilishi yuzasidan tekshiruvlar o‘tkazilayotganda yuzaga keladigan masalalar bo‘yicha jismoniy va yuridik shaxslardan zarur axborotni so‘rash va olish;
tekshiruvlar natijalari asosida jismoniy va yuridik shaxslar yo‘l qo‘ygan litsenziya, ruxsat berish va xabardor qilish talablari va shartlariga doir qoidabuzarliklarni ko‘rsatgan holda dalolatnomalar tuzish;
jismoniy va yuridik shaxslar zimmasiga aniqlangan qoidabuzarliklarni bartaraf etish majburiyatini yuklovchi qarorlar chiqarish, bunday qoidabuzarliklarni bartaraf etish muddatlarini belgilash;
litsenziya yoki ruxsat etish xususiyatiga ega hujjatning amal qilishini to‘xtatib turish yoxud uni bekor qilish to‘g‘risidagi ariza bilan sudga murojaat qilish;
xabardor qiluvchilarning faoliyatini (harakatlarini) to‘xtatib turish va qayta tiklash to‘g‘risida qaror qabul qilish, ularning faoliyatini tugatish to‘g‘risida, shuningdek xabardor qiluvchining faoliyatini (harakatlarini) amalga oshirishni taqiqlash to‘g‘risida sudga ariza berish;
ushbu Qonunga muvofiq litsenziyalash, ruxsat berish va xabardor qilish tartib-taomillari sohasidagi huquqbuzarliklar uchun yuridik shaxslarga jarima (bundan buyon matnda jarima deb yuritiladi) solish to‘g‘risida sudga ariza berish;
litsenziyalash, ruxsat berish va xabardor qilish tartib-taomillari sohasidagi vakolatlarni amalga oshirish uchun sudga davlat boji to‘lamasdan arizalar berish.
Oldingi tahrirga qarang.
Vakolatli organlar jismoniy va yuridik shaxslar tomonidan litsenziyasiz yoki ruxsat etish xususiyatiga ega hujjatsiz, shuningdek xabarnoma yubormasdan faoliyat bilan shug‘ullanilishi hollarini aniqlash uchun belgilangan tartibda nazorat tadbirlarini o‘tkazishga haqli. Bunda vakolatli organlar tomonidan faqat tegishli faoliyat turlarini amalga oshirish huquqini tasdiqlovchi hujjatlar mavjudligi va xabarnoma yuborilganligi tekshiriladi.
Tegishli faoliyat turlarini amalga oshirish huquqini tasdiqlovchi hujjatlar mavjud emasligi yoki xabarnoma yuborilmaganligi aniqlangan taqdirda qonunchilikning buzilishi faktlari bo‘yicha choralar ko‘rish maqsadida O‘zbekiston Respublikasi Prezidenti huzuridagi Tadbirkorlik subyektlarining huquqlari va qonuniy manfaatlarini himoya qilish bo‘yicha vakil bilan kelishilgan yoki uni xabardor qilgan holda tekshiruv o‘tkaziladi.
Nazoratni amalga oshirish bilan bog‘liq holda o‘tkaziladigan tadbirkorlik subyektlarini tekshirishlar O‘zbekiston Respublikasi Prezidenti huzuridagi Tadbirkorlik subyektlarining huquqlari va qonuniy manfaatlarini himoya qilish bo‘yicha vakil bilan belgilangan tartibda kelishilgan yoki uni xabardor qilgan holda amalga oshiriladi.
(48-moddaning uchinchi qismi O‘zbekiston Respublikasining 2023-yil 15-noyabrdagi O‘RQ-878-sonli Qonuniga asosan uchinchi, to‘rtinchi va beshinchi qismlar bilan almashtirilgan — Qonunchilik ma’lumotlari milliy bazasi, 16.11.2023-y., 03/23/878/0852-son — 2024-yil 17-fevraldan kuchga kiradi)
49-modda. Litsenziya, ruxsat berish va xabardor qilish talablari hamda shartlariga rioya etilishi ustidan davlat nazoratining shakllari
Litsenziya, ruxsat berish va xabardor qilish talablari hamda shartlariga rioya etilishi ustidan davlat nazorati quyidagi shakllarda amalga oshiriladi:
maxsus elektron tizim vositasida litsenziya, ruxsat berish va xabardor qilish talablari hamda shartlariga rioya etilishi ustidan masofaviy nazorat (bundan buyon matnda masofaviy nazorat deb yuritiladi);
litsenziya, ruxsat berish va xabardor qilish talablari hamda shartlariga rioya etilishini asoslar mavjud bo‘lgan taqdirda va qonunchilikda belgilangan tartibda joyga chiqqan holda tekshirish;
litsenziatlarning, faoliyatni ruxsat etish xususiyatiga ega hujjatlar asosida amalga oshiruvchi shaxslarning, xabardor qiluvchilarning faoliyati bilan bog‘liq statistik axborotni hamda ulardan so‘rab olinadigan ma’lumotlarni tahlil qilish.
Ushbu modda birinchi qismining to‘rtinchi xatboshisida nazarda tutilgan hollarda litsenziya, ruxsat berish va xabardor qilish talablari va shartlari bilan bog‘liq bo‘lmagan ma’lumotlarni vakolatli organlar tomonidan tahlil qilish, tekshirish hamda ularni litsenziatlardan, faoliyatni (harakatlarni) ruxsat etish xususiyatiga ega hujjatlar asosida amalga oshiruvchi shaxslardan, xabardor qiluvchilardan so‘rab olish taqiqlanadi.
Vakolatli organlarga litsenziatlar, faoliyatni ruxsat etish xususiyatiga ega hujjatlar asosida amalga oshiruvchi shaxslar, xabardor qiluvchilar faoliyatini nazorat qilish bilan bog‘liq tadbirlarni o‘tkazish chog‘ida tegishli pasportlarda nazarda tutilmagan talablar va shartlarning bajarilishini tekshirishga yoki ulardan ushbu shartlar va talablarning bajarilishini talab qilish taqiqlanadi.
Nazorat qiluvchi va huquqni muhofaza qiluvchi organlar litsenziya, ruxsat berish va xabardor qilish talablari hamda shartlarining buzilishlari aniqlangan taqdirda bu haqda vakolatli organlarga xabar beradi.
50-modda. Masofaviy nazorat
Vakolatli organ masofaviy nazoratni maxsus elektron tizim imkoniyatlaridan kelib chiqqan holda litsenziatlarning, faoliyatni ruxsat etish xususiyatiga ega hujjatlar asosida amalga oshiruvchi shaxslarning, xabardor qiluvchilarning xodimlari to‘g‘risida, litsenziya, ruxsat etish va xabardor qilish talablari hamda shartlariga rioya etilishi haqida taqdim etilgan axborot, shuningdek boshqa davlat organlari va tashkilotlaridan olingan axborot asosida amalga oshiradi.
Masofaviy nazoratni amalga oshirish chog‘ida litsenziatlar, faoliyatni ruxsat etish xususiyatiga ega hujjatlar asosida amalga oshiruvchi shaxslar, xabardor qiluvchilar belgilangan talablar hamda shartlarni buzish hollari to‘g‘risida maxsus elektron tizim vositasida avtomatik ravishda kelib tushadigan xabarlar vakolatli organning maxsus elektron tizimdagi “shaxsiy kabineti”ga yuboriladi. Kelib tushayotgan xabarlar asosida vakolatli organ jismoniy va yuridik shaxslarning faoliyatini tahlil qiladi va o‘rganadi. Bunda vakolatli organ litsenziya, ruxsat berish va xabardor qilish talablari va shartlarining buzilishi hollarini bartaraf etish yuzasidan ko‘rsatma berishi shart.
Litsenziatlar, faoliyatni ruxsat etish xususiyatiga ega hujjatlar asosida amalga oshiruvchi shaxslar, xabardor qiluvchilar masofaviy nazorat asosida vakolatli organ tomonidan berilgan ko‘rsatmada bayon etilgan talablarni o‘n ish kuni ichida bajarishi va bu haqda vakolatli organga xabar berishi shart. Ko‘rsatma bajarilmagan yoki o‘z vaqtida bajarilmagan taqdirda vakolatli organ “xavfni tahlil qilish” tizimi asosida ularning faoliyatini tekshirishdan o‘tkazishi mumkin.
Litsenziya, ruxsat berish va xabardor qilish talablari va shartlarini masofaviy nazorat qilish vakolatli organlar tomonidan doimiy asosda amalga oshiriladi.
51-modda. Litsenziya, ruxsat berish va xabardor qilish talablari va shartlariga rioya etilishini joyga chiqqan holda tekshirish
Litsenziya, ruxsat berish va xabardor qilish talablari va shartlariga rioya etilishini joyga chiqqan holda tekshirish quyidagilar asosida amalga oshiriladi:
“xavfni tahlil etish” tizimi;
jismoniy va yuridik shaxslarning, shu jumladan jamoatchilik nazorati subyektlarining murojaatlari;
jismoniy shaxslarning litsenziyalash, ruxsat berish va xabardor qilish tartib-taomillari sohasidagi qonunchilikning buzilishi hollari to‘g‘risida maxsus elektron tizim orqali yuborilgan ma’lumotlari.
Oldingi tahrirga qarang.
Litsenziya, ruxsat berish va xabardor qilish talablari va shartlariga rioya etilishini joyiga chiqqan holda tekshirish qonunchilikda belgilangan tartibda O‘zbekiston Respublikasi Prezidenti huzuridagi Tadbirkorlik subyektlarining huquqlari va qonuniy manfaatlarini himoya qilish bo‘yicha vakil bilan kelishilgan yoki uni xabardor qilgan holda amalga oshiriladi.
(51-moddaning ikkinchi qismi O‘zbekiston Respublikasining 2023-yil 15-noyabrdagi O‘RQ-878-sonli Qonuni tahririda — Qonunchilik ma’lumotlari milliy bazasi, 16.11.2023-y., 03/23/878/0852-son — 2024-yil 17-fevraldan kuchga kiradi)
Litsenziya, ruxsat berish va xabardor qilish talablari va shartlariga rioya etilishini joyga chiqqan holda tekshirish o‘n kungacha bo‘lgan muddatda amalga oshiriladi.
Tegishli faoliyat bilan litsenziyasiz yoki ruxsat etish xususiyatiga ega hujjatsiz, shuningdek xabarnoma yubormasdan shug‘ullanish holatlari bilan bog‘liq buzilishlar jismoniy va yuridik shaxslarning murojaatlari asosida aniqlangan taqdirda, bu haqda vakolatli organlarga xabar bergan jismoniy va yuridik shaxslar huquqbuzarlik tasdiqlanganda, undirilgan jarimaning o‘n foizi miqdoridagi pul mukofoti bilan rag‘batlantiriladi.
52-modda. Litsenziyalash, ruxsat berish va xabardor qilish tartib-taomillari sohasidagi huquqbuzarliklar uchun javobgarlik asoslari
Litsenziyalash, ruxsat berish va xabardor qilish tartib-taomillari sohasidagi huquqbuzarliklar uchun jismoniy shaxslar qonunga muvofiq jinoiy va (yoki) ma’muriy javobgarlikka tortiladi.
Litsenziyalash, ruxsat berish va xabardor qilish tartib-taomillari sohasidagi quyidagi huquqbuzarliklarni sodir etganlik uchun yuridik shaxslarga jarimalar solinadi:
Oldingi tahrirga qarang.
faoliyat bilan litsenziyasiz, ruxsat etish xususiyatiga ega hujjatsiz va vakolatli organni xabardor etmasdan shug‘ullanish, shuningdek ushbu hujjatlarning amal qilishi to‘xtatib turilganda bunday faoliyat bilan shug‘ullanish;
(52-modda ikkinchi qismining ikkinchi xatboshisi O‘zbekiston Respublikasining 2023-yil 15-noyabrdagi O‘RQ-878-sonli Qonuni tahririda — Qonunchilik ma’lumotlari milliy bazasi, 16.11.2023-y., 03/23/878/0852-son — 2024-yil 17-fevraldan kuchga kiradi)
litsenziyani va ruxsat etish xususiyatiga ega hujjatlarni qalbaki hujjatlardan foydalangan holda olish;
xabardor qilish tartibidagi faoliyatni (harakatlarni) amalga oshirish uchun belgilangan talablar va shartlarning bajarilishi to‘g‘risida vakolatli organga yolg‘on yoki noto‘g‘ri axborot taqdim etish.
Jarimalar vakolatli organlar tomonidan ushbu Qonun 48-moddasining ikkinchi qismida nazarda tutilgan tartibda o‘tkaziladigan nazorat tadbirlari asosida solinadi. Bunda nazorat tadbiri davomida aniqlangan huquqbuzarlik to‘g‘risida dalolatnoma tuzilib, u tegishincha vakolatli organning va yuridik shaxs bo‘lgan huquqbuzar (bundan buyon matnda huquqbuzar deb yuritiladi) mansabdor shaxslari tomonidan imzolanadi.
Huquqbuzar (uning vakili) dalolatnomani imzolashdan bosh tortgan taqdirda, vakolatli organning mansabdor shaxsi ushbu faktni ko‘rsatilgan dalolatnomaga ilova qilinadigan videoyozuv yordamida yoki ikki nafar xolis hozirligida tasdiqlashi kerak. Xolislar o‘zining hozirligida amalga oshirilgan harakatlar fakti, mazmuni va natijalarini dalolatnomada tasdiqlashi shart. Ular amalga oshirilgan harakatlar yuzasidan dalolatnomaga kiritilishi lozim bo‘lgan fikr-mulohazalar bildirishga haqli. Zarur bo‘lgan taqdirda, xolislar ko‘rsatilgan holatlar yuzasidan so‘roq qilinishi mumkin.
Yuridik shaxsning ushbu moddaning ikkinchi qismida nazarda tutilgan huquqbuzarlikni sodir etganlik uchun javobgarlikka tortilishi tegishli asoslar mavjud bo‘lgan taqdirda uning mansabdor shaxslarini ma’muriy, jinoiy yoki qonunda nazarda tutilgan boshqa javobgarlikdan ozod etmaydi.
53-modda. Jarima solish to‘g‘risidagi qarorni qabul qilish muddati
Jarima solish uchun asos bo‘lgan huquqbuzarlik aniqlanganligi to‘g‘risida dalolatnoma rasmiylashtirilgan kundan e’tiboran besh ish kuni ichida vakolatli organ jarima solish to‘g‘risida qaror qabul qiladi.
Jarima solish to‘g‘risidagi qaror vakolatli organning birinchi rahbari (uning o‘rnini bosuvchi shaxs) tomonidan imzolanadi va bir ish kuni ichida huquqbuzarga yuboriladi.
54-modda. Jarima miqdori
Jarimalar miqdorlari amalga oshiriladigan faoliyatning (harakatlarning) har bir turi bo‘yicha xavf darajasi hamda muddatdan kelib chiqqan holda ushbu Qonunning 4-ilovasida belgilanadi.
Undirilgan jarima miqdorining o‘n foizi vakolatli organning budjetdan tashqari jamg‘armasiga, qolgan qismi O‘zbekiston Respublikasining Davlat budjetiga yo‘naltiriladi.
55-modda. Jarimani ixtiyoriy ravishda to‘lash tartibi
Jarima solish to‘g‘risidagi qaror yuborilgan kundan e’tiboran bir oy ichida huquqbuzar ushbu qarorda nazarda tutilgan jarima summasini ixtiyoriy ravishda to‘lashi mumkin.
Jarima solish to‘g‘risidagi qarorda nazarda tutilgan jarima summasi miqdorining yetmish foizi huquqbuzar tomonidan ixtiyoriy ravishda to‘langan hamda litsenziyani, ruxsat etish xususiyatiga ega hujjatni berish yoki xabarnoma yuborish to‘g‘risidagi ariza bilan vakolatli organga murojaat qilingan taqdirda, huquqbuzar jarimaning qolgan summasini to‘lashdan ozod etiladi.
Ushbu moddaning ikkinchi qismida nazarda tutilgan hollarda vakolatli organ tomonidan huquqbuzarning o‘z faoliyatini qonunchilik hamda litsenziya, ruxsat berish va xabardor qilish tartib-taomillari talablari va shartlariga muvofiq amalga oshirishi uchun zarur sharoitlar yaratiladi hamda yordam ko‘rsatiladi.
56-modda. Jarimani sud tartibida undirish
Huquqbuzar tomonidan jarima summasi ixtiyoriy ravishda to‘lanmagan taqdirda, vakolatli organ jarimani undirish to‘g‘risidagi arizani sudga belgilangan tartibda besh ish kuni ichida kiritadi.
Sudning jarimani undirish to‘g‘risidagi qonuniy kuchga kirgan qarorini ijro etish qonunda belgilangan tartibda amalga oshiriladi.
57-modda. Jarima solish to‘g‘risidagi qaror ustidan shikoyat qilish
Huquqbuzar vakolatli organning jarima solish to‘g‘risidagi qarori ustidan ushbu Qonunning 7-bobida belgilangan tartibda shikoyat qilishga haqli.
7-bob. Litsenziyalash, ruxsat berish va xabardor qilish tartib-taomillari sohasidagi vakolatli organlarning qarorlari (harakatlari) ustidan shikoyat qilish tartibi
58-modda. Vakolatli organlarning va ular mansabdor shaxslarining qarorlari (harakatlari) ustidan shikoyat qilish
Jismoniy va yuridik shaxslar vakolatli organlarning hamda ular mansabdor shaxslarining o‘z faoliyatiga taalluqli bo‘lgan qarorlari (harakatlari) ustidan shikoyat qilishi mumkin.
Shikoyat:
hududiy darajadagi vakolatli organga nisbatan — uning yuqori turuvchi organiga;
respublika darajasidagi vakolatli organga nisbatan — ushbu organda tashkil etilgan apellyatsiya kengashiga beriladi. Apellyatsiya kengashini tashkil etish qoidalari faoliyatning ayrim turlarini litsenziyalash va ruxsat berish tartib-taomillaridan o‘tish tartibi to‘g‘risidagi nizomlarda, shuningdek xabardor qilish tartibi to‘g‘risidagi yagona nizomda faoliyatning o‘ziga xos xususiyatidan kelib chiqqan holda belgilanishi mumkin.
Jismoniy va yuridik shaxslar belgilangan tartibda vakolatli organlarning hamda ular mansabdor shaxslarining qarorlari (harakatlari) ustidan bevosita sudga shikoyat qilishga haqli.
Agar qonunda boshqacha qoida nazarda tutilmagan bo‘lsa, shikoyat jismoniy va yuridik shaxslar qaror to‘g‘risida tegishli ravishda xabardor qilingan paytdan e’tiboran yoki ularga vakolatli organning yoxud uning mansabdor shaxslarining harakatlari haqida ma’lum bo‘lgan paytdan e’tiboran o‘ttiz kundan kechiktirmay berilishi mumkin.
59-modda. Shikoyatning shakli va mazmuni
Shikoyat yozma, og‘zaki yoki elektron shaklda beriladi va unda quyidagilar ko‘rsatilgan bo‘lishi kerak:
qarorni qabul qilgan yoki harakatni amalga oshirgan vakolatli organning nomi;
shikoyat bergan jismoniy shaxsning (uning vakilining) familiyasi, ismi, otasining ismi va yashash joyi, yuridik shaxs uchun esa uning nomi va joylashgan yeri (pochta manzili);
shikoyat bergan shaxsning talablari;
ilova qilinayotgan hujjatlarning ro‘yxati (mavjud bo‘lgan taqdirda);
shikoyat berilgan sana.
Shikoyat jismoniy yoki yuridik shaxs (uning vakili) tomonidan imzolanadi. Agar shikoyat vakil tomonidan berilgan bo‘lsa, unga ishonchnomaning yoki vakilning vakolatlarini tasdiqlovchi boshqa hujjatning ko‘chirma nusxasi ilova qilinishi kerak.
Jismoniy shaxs og‘zaki shikoyat qilayotganda o‘z shaxsini tasdiqlovchi hujjatni, yuridik shaxsning vakili esa — o‘z vakolatlarini va shaxsini tasdiqlaydigan hujjatni taqdim etishi kerak.
Elektron shaklda beriladigan shikoyatda jismoniy yoki yuridik shaxsning elektron manzili hamda yagona identifikatori, qonunchilikda nazarda tutilgan hollarda esa — raqamli imzosi va boshqa rekvizitlari ko‘rsatiladi.
60-modda. Shikoyatni ko‘rib chiqish
Shikoyatni olgan yuqori turuvchi vakolatli organ va apellyatsiya kengashi ustidan shikoyat berilayotgan qaror, harakatlar to‘g‘risidagi tegishli axborotni shikoyat olingan paytdan e’tiboran uch ish kuni ichida so‘rab oladi.
Yuqori turuvchi vakolatli organ yoki apellyatsiya kengashi shikoyat bo‘yicha o‘n besh ish kuni ichida qaror qabul qiladi.
Yuqori turuvchi vakolatli organ yoki apellyatsiya kengashi shikoyat bo‘yicha quyidagi qarorlardan birini qabul qilishga haqli:
ustidan shikoyat qilinayotgan qarorni o‘zgarishsiz qoldirish;
ustidan shikoyat qilinayotgan qarorga o‘zgartishlar kiritish;
qarorni bekor qilish va zarur bo‘lgan taqdirda, yangi qaror qabul qilish;
vakolatli organ yoki uning mansabdor shaxsi zimmasiga berilgan shikoyat mohiyati bo‘yicha muayyan harakatlarni amalga oshirish majburiyatini yuklash.
Shikoyat bo‘yicha apellyatsiya kengashining qarori barcha a’zolar tomonidan bir ovozdan qabul qilinadi. Bunda apellyatsiya kengashi a’zolaridan birortasi ham ovoz berishda betaraf qolishga haqli emas.
Vakolatli organning qarori ustidan shikoyat qilingan taqdirda shikoyat yuqori turuvchi vakolatli organda yoki apellyatsiya kengashida ro‘yxatdan o‘tkazilgan paytdan e’tiboran:
qarorning amal qilishi va ijro etilishi to‘xtatib turiladi, bundan litsenziyaning yoki ruxsat etish xususiyatiga ega hujjatning amal qilishini yoxud xabardor qiluvchining xabardor qilish tartibida amalga oshiriladigan faoliyatini (harakatlarini) to‘xtatib turish hollari mustasno;
jarimani ixtiyoriy ravishda to‘lash muddati to‘xtatib turiladi.
8-bob. Yakunlovchi qoidalar
61-modda. Litsenziya, ruxsat berish va xabardor qilish tartib-taomillarini qayta ko‘rib chiqishning davriyligi
O‘zbekiston Respublikasi Vazirlar Mahkamasi besh yilda kamida bir marta ushbu Qonunda nazarda tutilgan har bir litsenziyalash tartibi, ruxsat berish va xabardor qilish tartib-taomilining uni qo‘llash natijasida erishilgan maqsadlar, ijtimoiy-iqtisodiy, innovatsion va texnologik rivojlanishning joriy holati, shuningdek tadbirkorlik subyektlarining xarajatlari baholangan holda qayta ko‘rib chiqilishini ta’minlaydi.
62-modda. Nizolarni hal etish
Litsenziyalash, ruxsat berish va xabardor qilish tartib-taomillari sohasida yuzaga keladigan nizolar qonunchilikda belgilangan tartibda hal etiladi.
63-modda. Litsenziyalash, ruxsat berish va xabardor qilish tartib-taomillari to‘g‘risidagi qonunchilikni buzganlik uchun javobgarlik
Litsenziyalash, ruxsat berish va xabardor qilish tartib-taomillari to‘g‘risidagi qonunchilikni buzganlikda aybdor shaxslar belgilangan tartibda javobgar bo‘ladi.
64-modda. O‘zbekiston Respublikasining ayrim qonun hujjatlarini o‘z kuchini yo‘qotgan deb topish
Quyidagilar o‘z kuchini yo‘qotgan deb topilsin:
1) O‘zbekiston Respublikasining 2000-yil 25-mayda qabul qilingan “Faoliyatning ayrim turlarini litsenziyalash to‘g‘risida”gi 71-II-sonli Qonuni (O‘zbekiston Respublikasi Oliy Majlisining Axborotnomasi, 2000-yil, № 5-6, 142-modda);
2) O‘zbekiston Respublikasi Oliy Majlisining 2000-yil 25-mayda qabul qilingan “Faoliyatning ayrim turlarini litsenziyalash to‘g‘risida”gi O‘zbekiston Respublikasi Qonunini amalga kiritish tartibi haqida”gi 72-II-sonli Qarori (O‘zbekiston Respublikasi Oliy Majlisining Axborotnomasi, 2000-yil, № 5-6, 143-modda);
3) O‘zbekiston Respublikasi Oliy Majlisining 2001-yil 12-mayda qabul qilingan “Amalga oshirilishi uchun litsenziyalar talab qilinadigan faoliyat turlarining ro‘yxati to‘g‘risida”gi 222-II-sonli Qarori (O‘zbekiston Respublikasi Oliy Majlisining Axborotnomasi, 2002-yil, № 6-7, 105-modda);
4) O‘zbekiston Respublikasining 2002-yil 13-dekabrda qabul qilingan “O‘zbekiston Respublikasining ayrim qonun hujjatlariga o‘zgartishlar va qo‘shimchalar kiritish to‘g‘risida”gi O‘RQ-447-II-sonli Qonunining (O‘zbekiston Respublikasi Oliy Majlisining Axborotnomasi, 2003-yil, № 1, 8-modda) XXIV va XXV bo‘limlari;
5) O‘zbekiston Respublikasining 2006-yil 4-aprelda qabul qilingan “Tadbirkorlik faoliyatini amalga oshirish uchun ruxsat berish tartib-taomillari turlari qisqartirilganligi hamda soddalashtirilganligi munosabati bilan O‘zbekiston Respublikasining ayrim qonun hujjatlariga o‘zgartish va qo‘shimchalar kiritish to‘g‘risida”gi O‘RQ-28-sonli Qonunining (O‘zbekiston Respublikasi Oliy Majlisi palatalarining Axborotnomasi, 2006-yil, № 4, 154-modda) 7 va 8-moddalari;
6) O‘zbekiston Respublikasining 2006-yil 10-oktabrda qabul qilingan “Tadbirkorlik subyektlarini huquqiy himoya qilish tizimi takomillashtirilganligi hamda ularning moliyaviy javobgarligi erkinlashtirilganligi munosabati bilan O‘zbekiston Respublikasining ayrim qonun hujjatlariga o‘zgartish va qo‘shimchalar kiritish to‘g‘risida”gi O‘RQ-59-sonli Qonunining (O‘zbekiston Respublikasi Oliy Majlisi palatalarining Axborotnomasi, 2006-yil, № 10, 536-modda) 28-moddasi;
7) O‘zbekiston Respublikasining 2007-yil 17-iyulda qabul qilingan “O‘zbekiston Respublikasi Oliy Majlisining 2001-yil 12-mayda qabul qilingan “Amalga oshirilishi uchun litsenziyalar talab qilinadigan faoliyat turlarining ro‘yxati to‘g‘risida”gi 222-II-sonli Qarorining 1-ilovasiga o‘zgartish va qo‘shimchalar kiritish haqida”gi O‘RQ-102-sonli Qonuni (O‘zbekiston Respublikasi Oliy Majlisining Axborotnomasi, 2007-yil, № 7, 323-modda);
8) O‘zbekiston Respublikasining 2007-yil 14-sentabrda qabul qilingan “Qimor va tavakkalchilikka asoslangan boshqa o‘yinlarni tashkil etish hamda o‘tkazishni tartibga solish munosabati bilan O‘zbekiston Respublikasining ayrim qonun hujjatlariga o‘zgartish va qo‘shimchalar kiritish to‘g‘risida”gi O‘RQ-109-sonli Qonunining (O‘zbekiston Respublikasi Oliy Majlisi palatalarining Axborotnomasi, 2007-yil, № 9, 416-modda) 5-moddasi;
9) O‘zbekiston Respublikasining 2009-yil 9-sentabrda qabul qilingan “Qimmatli qog‘ozlar bozori to‘g‘risida”gi O‘zbekiston Respublikasi Qonuni qabul qilinganligi munosabati bilan O‘zbekiston Respublikasining ayrim qonun hujjatlariga o‘zgartishlar kiritish haqida”gi O‘RQ-216-sonli Qonunining (O‘zbekiston Respublikasi Oliy Majlisi palatalarining Axborotnomasi, 2009-yil, № 9, 330-modda) 8-moddasi;
10) O‘zbekiston Respublikasining 2010-yil 14-sentabrda qabul qilingan “Adliya organlari va muassasalari faoliyati takomillashtirilishi munosabati bilan O‘zbekiston Respublikasining ayrim qonun hujjatlariga o‘zgartish va qo‘shimchalar kiritish to‘g‘risida”gi O‘RQ-255-sonli Qonunining (O‘zbekiston Respublikasi Oliy Majlisi palatalarining Axborotnomasi, 2010-yil, № 9, 330-modda) 9-moddasi;
11) O‘zbekiston Respublikasining 2010-yil 22-sentabrda qabul qilingan “Pirotexnika buyumlari muomalasi tartibga solinishi munosabati bilan O‘zbekiston Respublikasining ayrim qonun hujjatlariga qo‘shimchalar kiritish to‘g‘risida”gi O‘RQ-261-sonli Qonunining (O‘zbekiston Respublikasi Oliy Majlisi palatalarining Axborotnomasi, 2010-yil, № 9, 331-modda) 3-moddasi;
12) O‘zbekiston Respublikasining 2010-yil 22-dekabrda qabul qilingan “O‘zbekiston Respublikasi Oliy Majlisining 2001-yil 12-mayda qabul qilingan “Amalga oshirilishi uchun litsenziyalar talab qilinadigan faoliyat turlarining ro‘yxati to‘g‘risida”gi 222-II-sonli Qarorining 1-ilovasiga qo‘shimcha kiritish haqida”gi O‘RQ-270-sonli Qonuni (O‘zbekiston Respublikasi Oliy Majlisi palatalarining Axborotnomasi, 2010-yil, № 12, 470-modda);
13) O‘zbekiston Respublikasining 2011-yil 7-sentabrda qabul qilingan “Faoliyatning ayrim turlarini litsenziyalash to‘g‘risida”gi O‘zbekiston Respublikasi Qonuniga o‘zgartish va qo‘shimchalar kiritish haqida”gi O‘RQ-292-sonli Qonuni (O‘zbekiston Respublikasi Oliy Majlisi palatalarining Axborotnomasi, 2011-yil, № 9, 245-modda);
14) O‘zbekiston Respublikasining 2011-yil 26-dekabrda qabul qilingan “Intellektual mulk to‘g‘risidagi qonun hujjatlari takomillashtirilishi munosabati bilan O‘zbekiston Respublikasining ayrim qonunlariga o‘zgartish va qo‘shimchalar kiritish haqida”gi O‘RQ-312-sonli Qonunining (O‘zbekiston Respublikasi Oliy Majlisi palatalarining Axborotnomasi, 2011-yil, № 12/2, 364-modda) 6-moddasi;
15) O‘zbekiston Respublikasining 2012-yil 10-aprelda qabul qilingan “Kredit axboroti almashinuvi to‘g‘risida”gi O‘zbekiston Respublikasi Qonuni qabul qilinganligi munosabati bilan O‘zbekiston Respublikasining ayrim qonun hujjatlariga o‘zgartish va qo‘shimchalar kiritish haqida”gi O‘RQ-321-sonli Qonunining (O‘zbekiston Respublikasi Oliy Majlisi palatalarining Axborotnomasi, 2012-yil, № 4, 105-modda) 5-moddasi;
16) O‘zbekiston Respublikasining 2012-yil 20-dekabrda qabul qilingan “Tadbirkorlik faoliyati sohasidagi ruxsat berish tartib-taomillari to‘g‘risida”gi O‘RQ-341-sonli Qonuni (O‘zbekiston Respublikasi Oliy Majlisi palatalarining Axborotnomasi, 2012-yil, № 12, 332-modda);
17) O‘zbekiston Respublikasining 2012-yil 29-dekabrda qabul qilingan “O‘zbekiston Respublikasining ayrim qonun hujjatlariga o‘zgartish va qo‘shimchalar kiritish to‘g‘risida”gi O‘RQ-345-sonli Qonunining (O‘zbekiston Respublikasi Oliy Majlisi palatalarining Axborotnomasi, 2012-yil, № 12, 336-modda) 12-moddasi;
18) O‘zbekiston Respublikasining 2013-yil 30-aprelda qabul qilingan “O‘zbekiston Respublikasining ayrim qonun hujjatlariga o‘zgartish va qo‘shimchalar kiritish to‘g‘risida”gi O‘RQ-352-sonli Qonunining (O‘zbekiston Respublikasi Oliy Majlisi palatalarining Axborotnomasi, 2013-yil, № 4, 98-modda) 33 va 36-moddalari;
19) O‘zbekiston Respublikasining 2014-yil 11-dekabrda qabul qilingan “O‘zbekiston Respublikasining ayrim qonun hujjatlariga o‘zgartish va qo‘shimchalar kiritish to‘g‘risida”gi O‘RQ-381-sonli Qonunining (O‘zbekiston Respublikasi Oliy Majlisi palatalarining Axborotnomasi, 2014-yil, № 12, 343-modda) 16, 19 va 22-moddalari;
20) O‘zbekiston Respublikasining 2015-yil 20-avgustda qabul qilingan “O‘zbekiston Respublikasining ayrim qonun hujjatlariga xususiy mulkni, tadbirkorlik subyektlarini ishonchli himoya qilishni yanada kuchaytirishga, ularni jadal rivojlantirish yo‘lidagi to‘siqlarni bartaraf etishga qaratilgan o‘zgartish va qo‘shimchalar kiritish to‘g‘risida”gi O‘RQ-391-sonli Qonunining (O‘zbekiston Respublikasi Oliy Majlisi palatalarining Axborotnomasi, 2015-yil, № 8, 312-modda) 24 va 42-moddalari;
21) O‘zbekiston Respublikasining 2015-yil 29-dekabrda qabul qilingan “O‘zbekiston Respublikasining ayrim qonun hujjatlariga o‘zgartish va qo‘shimchalar kiritish to‘g‘risida”gi O‘RQ-396-sonli Qonunining (O‘zbekiston Respublikasi Oliy Majlisi palatalarining Axborotnomasi, 2015-yil, № 12, 452-modda) 20 va 33-moddalari;
22) O‘zbekiston Respublikasining 2016-yil 29-dekabrda qabul qilingan “Tadbirkorlik faoliyatining jadal rivojlanishini ta’minlashga, xususiy mulkni har tomonlama himoya qilishga va ishbilarmonlik muhitini sifat jihatidan yaxshilashga doir qo‘shimcha chora-tadbirlar qabul qilinganligi munosabati bilan O‘zbekiston Respublikasining ayrim qonun hujjatlariga o‘zgartish va qo‘shimchalar kiritish to‘g‘risida”gi O‘RQ-418-sonli Qonunining (O‘zbekiston Respublikasi Oliy Majlisi palatalarining Axborotnomasi, 2016-yil, № 12, 385-modda) 8-moddasi;
23) O‘zbekiston Respublikasining 2017-yil 18-aprelda qabul qilingan “O‘zbekiston Respublikasining ayrim qonun hujjatlariga o‘zgartish va qo‘shimchalar kiritish to‘g‘risida”gi O‘RQ-429-sonli Qonunining (O‘zbekiston Respublikasi Oliy Majlisi palatalarining Axborotnomasi, 2017-yil, № 4, 137-modda) 10 va 17-moddalari;
24) O‘zbekiston Respublikasining 2018-yil 3-yanvarda qabul qilingan “Ayrim davlat organlari faoliyati takomillashtirilishi, shuningdek fuqarolarning huquqlari va erkinliklarini himoya qilish kafolatlarini ta’minlashga doir qo‘shimcha chora-tadbirlar qabul qilinishi munosabati bilan O‘zbekiston Respublikasining ayrim qonun hujjatlariga o‘zgartish va qo‘shimchalar kiritish to‘g‘risida”gi O‘RQ-456-sonli Qonunining (O‘zbekiston Respublikasi Oliy Majlisi palatalarining Axborotnomasi, 2018-yil, № 1, 1-modda) 23-moddasi;
25) O‘zbekiston Respublikasining 2018-yil 9-yanvarda qabul qilingan “O‘zbekiston Respublikasining ayrim qonun hujjatlariga o‘zgartish va qo‘shimchalar kiritish to‘g‘risida”gi O‘RQ-459-sonli Qonunining (O‘zbekiston Respublikasi Oliy Majlisi palatalarining Axborotnomasi, 2018-yil, № 1, 4-modda) 12-moddasi;
26) O‘zbekiston Respublikasining 2018-yil 23-iyulda qabul qilingan “Ba’zi davlat organlari va tashkilotlarining faoliyati takomillashtirilishi munosabati bilan O‘zbekiston Respublikasining ayrim qonun hujjatlariga o‘zgartish va qo‘shimchalar kiritish to‘g‘risida”gi O‘RQ-486-sonli Qonunining (O‘zbekiston Respublikasi Oliy Majlisi palatalarining Axborotnomasi, 2018-yil, № 7, 431-modda) 21-moddasi;
27) O‘zbekiston Respublikasining 2018-yil 3-oktabrda qabul qilingan “O‘zbekiston Respublikasining ayrim qonun hujjatlariga iqtisodiy munosabatlar va tadbirkorlikni rivojlantirishga qaratilgan o‘zgartish va qo‘shimchalar kiritish to‘g‘risida”gi O‘RQ-494-sonli Qonunining (O‘zbekiston Respublikasi Oliy Majlisi palatalarining Axborotnomasi, 2018-yil, № 10, 670-modda) 2 va 3-moddalari;
28) O‘zbekiston Respublikasining 2018-yil 16-oktabrda qabul qilingan “Xususiy bandlik agentliklari to‘g‘risida”gi O‘RQ-501-sonli Qonuni (O‘zbekiston Respublikasi Oliy Majlisi palatalarining Axborotnomasi, 2018-yil, № 10, 677-modda) 30-moddasining 3-bandi;
29) O‘zbekiston Respublikasining 2019-yil 30-iyulda qabul qilingan “O‘zbekiston Respublikasining ayrim qonun hujjatlariga o‘zgartish va qo‘shimchalar kiritish to‘g‘risida”gi O‘RQ-551-sonli Qonunining (O‘zbekiston Respublikasi Oliy Majlisi palatalarining Axborotnomasi, 2019-yil, № 7, 389-modda) 1-moddasi;
30) O‘zbekiston Respublikasining 2019-yil 30-avgustda qabul qilingan “Moddiy madaniy meros obyektlarining muhofaza qilinishi kuchaytirilishi munosabati bilan O‘zbekiston Respublikasining ayrim qonun hujjatlariga o‘zgartish va qo‘shimchalar kiritish to‘g‘risida”gi O‘RQ-560-sonli Qonunining (O‘zbekiston Respublikasi Oliy Majlisi palatalarining Axborotnomasi, 2019-yil, № 8, 471-modda) 3-moddasi;
31) O‘zbekiston Respublikasining 2019-yil 12-noyabrda qabul qilingan “Ba’zi davlat organlarining faoliyati takomillashtirilishi munosabati bilan O‘zbekiston Respublikasining ayrim qonun hujjatlariga o‘zgartish va qo‘shimchalar kiritish to‘g‘risida”gi O‘RQ-583-sonli Qonunining (O‘zbekiston Respublikasi Oliy Majlisi palatalarining Axborotnomasi, 2019-yil, № 11, 791-modda) 9-moddasi;
32) O‘zbekiston Respublikasining 2019-yil 14-noyabrda qabul qilingan “O‘zbekiston Respublikasining ayrim qonun hujjatlariga o‘zgartish va qo‘shimchalar kiritish to‘g‘risida”gi O‘RQ-584-sonli Qonunining (O‘zbekiston Respublikasi Oliy Majlisi palatalarining Axborotnomasi, 2019-yil, № 11, 792-modda) 6-moddasi;
33) O‘zbekiston Respublikasining 2019-yil 3-dekabrda qabul qilingan “Mehnatga haq to‘lash, pensiyalar va boshqa to‘lovlar miqdorlarini aniqlash tartibi takomillashtirilganligi munosabati bilan O‘zbekiston Respublikasining ayrim qonun hujjatlariga o‘zgartishlar kiritish to‘g‘risida”gi O‘RQ-586-sonli Qonunining (O‘zbekiston Respublikasi Oliy Majlisi palatalarining Axborotnomasi, 2019-yil, № 12, 880-modda) 29-moddasi;
34) O‘zbekiston Respublikasining 2020-yil 6-yanvarda qabul qilingan “Davlat boji to‘g‘risida”gi O‘RQ-600-sonli Qonuni (O‘zbekiston Respublikasi Oliy Majlisi palatalarining Axborotnomasi, 2020-yil, № 1, 1-modda) 28-moddasining 8-bandi;
35) O‘zbekiston Respublikasining 2020-yil 14-yanvarda qabul qilingan “Notariat tizimi tubdan isloh qilinishi munosabati bilan O‘zbekiston Respublikasining ayrim qonun hujjatlariga o‘zgartish va qo‘shimchalar kiritish to‘g‘risida”gi O‘RQ-602-sonli Qonunining (O‘zbekiston Respublikasi Oliy Majlisi palatalarining Axborotnomasi, 2020-yil, № 1, 3-modda) 5-moddasi;
36) O‘zbekiston Respublikasining 2020-yil 22-yanvarda qabul qilingan “O‘zbekiston Respublikasining ayrim qonun hujjatlariga o‘zgartish va qo‘shimchalar kiritish to‘g‘risida”gi O‘RQ-603-sonli Qonunining (O‘zbekiston Respublikasi Oliy Majlisi palatalarining Axborotnomasi, 2020-yil, № 1, 4-modda) 8-moddasi;
37) O‘zbekiston Respublikasining 2020-yil 17-martda qabul qilingan “O‘zbekiston Respublikasining ayrim qonun hujjatlariga o‘zgartish va qo‘shimchalar kiritish to‘g‘risida”gi O‘RQ-612-sonli Qonunining (O‘zbekiston Respublikasi Oliy Majlisi palatalarining Axborotnomasi, 2020-yil, № 3, 203-modda) 4-moddasi.
65-modda. Ushbu Qonunning ijrosini, yetkazilishini, mohiyati va ahamiyati tushuntirilishini ta’minlash
O‘zbekiston Respublikasi Adliya vazirligi va boshqa manfaatdor tashkilotlar ushbu Qonunning ijrosini, ijrochilarga yetkazilishini hamda mohiyati va ahamiyati aholi o‘rtasida tushuntirilishini ta’minlasin.
66-modda. Qonunchilikni ushbu Qonunga muvofiqlashtirish
O‘zbekiston Respublikasi Vazirlar Mahkamasi:
hukumat qarorlarini ushbu Qonunga muvofiqlashtirsin;
davlat boshqaruvi organlari ushbu Qonunga zid bo‘lgan o‘z normativ-huquqiy hujjatlarini qayta ko‘rib chiqishlari va bekor qilishlarini ta’minlasin;
ushbu Qonundan kelib chiqadigan ma’muriy javobgarlik to‘g‘risidagi qonunchilikni takomillashtirish to‘g‘risidagi takliflarni kiritsin.
67-modda. Ushbu Qonunning kuchga kirishi
Ushbu Qonun rasmiy e’lon qilingan kundan e’tiboran kuchga kiradi.
Ushbu Qonun 48-moddasi ikkinchi qismining sakkizinchi xatboshisi hamda uchinchi qismi, shuningdek 49 — 57-moddalari rasmiy e’lon qilingan kundan e’tiboran uch oy o‘tgach kuchga kiradi.",https://www.lex.uz/uz/docs/-5511879
49,Yoshlarni har tomonlama qo‘llab-quvvatlash va ularning ijtimoiy faolligini yanada oshirishga oid qo‘shimcha chora-tadbirlar to‘g‘risida,"Mamlakatimizda yangi O‘zbekistonni barpo etishdek ulug‘ maqsadga erishish yo‘lida asosiy tayanchimiz bo‘lgan azmu shijoatli yoshlarga e’tibor va g‘amxo‘rlik ko‘rsatish, ularga barcha sohalarda o‘z iqtidori va salohiyatini to‘liq namoyon etishi uchun zarur sharoit va imkoniyatlar yaratib berish davlat siyosatining ustuvor yo‘nalishi hisoblanadi.
Ayniqsa, umumiy o‘rta, professional va oliy ta’lim muassasalarini tamomlab, mustaqil hayotga qadam qo‘yayotgan yigit-qizlarni munosib ish va daromad manbai bilan ta’minlash, ularga zamonaviy kasb-hunarlar, IT-texnologiyalarni o‘rgatish, tadbirkorlikka keng jalb etish, yoshlarning bo‘sh vaqtini mazmunli tashkil etishga qaratilgan keng qamrovli chora-tadbirlar amalga oshirilmoqda.
Birgina 2021-yilning o‘tgan davrida yoshlar bilan ishlashning mutlaqo yangi tizimi hisoblangan “Yoshlar daftari” va “Yoshlar dasturlari” asosida 430 ming nafar yigit-qizning hayotiy muammolarini hal etish uchun 300 milliard so‘m mablag‘ yo‘naltirilgani, 92 ming nafardan ziyod yoshlarning tadbirkorlik loyihalari uchun 2,3 trillion so‘m imtiyozli kreditlar, qishloq joylarda yashayotgan 230 mingdan ortiq yoshlarga dehqonchilik bilan shug‘ullanishi uchun 61 ming gektar yer maydoni ajratilgani bu boradagi ishlarning ko‘lami tobora kengayib borayotganini ko‘rsatadi.
Joriy yil 30-iyun kuni bo‘lib o‘tgan O‘zbekiston yoshlari va talabalari forumida ilgari surilgan yangi tashabbus va g‘oyalarni amalga oshirish hamda “Yoshlarni qo‘llab-quvvatlash va aholi salomatligini mustahkamlash yili” Davlat dasturida belgilangan vazifalar ijrosini so‘zsiz ta’minlash maqsadida:
1. 2021-yil avgust oyida “Temir daftar”ga kiritilgan oilalarning 18 yoshgacha bo‘lgan har bir farzandi uchun Davlat budjeti mablag‘lari hisobidan 500 ming so‘m miqdorida bir martalik moddiy yordam ko‘rsatilsin.
Qoraqalpog‘iston Respublikasi Vazirlar Kengashi Raisi, viloyatlar, Toshkent shahar, tuman (shahar) hokimlari, sektor rahbarlari hamda Mahalla va oilani qo‘llab-quvvatlash vazirligining hududiy bo‘linmalari rahbarlari — “Temir daftar”ga kiritilgan oilalarning 18 yoshgacha bo‘lgan farzandlari sonidan kelib chiqib, to‘lov vedomostlari shakllantirilishi hamda tuman (shahar) mahalla va oilani qo‘llab-quvvatlash bo‘limlari orqali ularga moddiy yordam pullarining o‘z vaqtida va manzilli yetkazilishini ta’minlasin.
2. Shunday tartib o‘rnatilsinki, unga ko‘ra:
“Temir daftar”ga kiritilgan oilalarning davlat oliy ta’lim muassasalarida ta’lim olayotgan farzandlariga 2021/2022 o‘quv yilida birinchi o‘quv yili uchun to‘lov-kontraktning to‘liq summasi Davlat budjeti mablag‘lari hisobidan qoplab beriladi;
“Temir daftar” va “Ayollar daftari”ga kiritilgan oilalar farzandlari hamda “Yoshlar daftari”ga kiritilgan yoshlarga yangi turmush qurayotganida o‘z xonadonida qo‘shimcha uy-joy qurishi uchun 33 million so‘mgacha garovsiz kredit ajratiladi;
yosh oilalarning ijtimoiy himoyasini kuchaytirish maqsadida ipoteka dasturi doirasida boshlang‘ich badal va foiz to‘lovlari bo‘yicha qo‘shimcha 2 mingta yosh oilaga uy-joy sotib olishi uchun subsidiya ajratiladi.
3. Belgilansinki, 2021-yil 1-sentabrdan boshlab respublikadagi oliy ta’lim muassasalarida to‘lov-kontrakt asosida o‘qiyotgan talabalar uchun Markaziy bankning asosiy foiz stavkasi miqdorida va o‘qish muddati tugagandan keyin yettinchi oydan boshlab 7 yil muddatda qaytarish shartlari asosida ta’lim kreditlari beriladi.
Moliya vazirligi (T.A. Ishmetov) Markaziy bank (M.B. Nurmuratov) hamda Oliy va o‘rta maxsus ta’lim vazirligi (A.X. Toshqulov) bilan birgalikda ikki hafta muddatda ta’lim kreditlarini berish tartibini nazarda tutuvchi normativ-huquqiy hujjat loyihasini kiritsin.
4. Moliya vazirligi (T.A. Ishmetov) ikki oy muddatda:
oliy va professional ta’lim muassasalarida o‘qish uchun tijorat banklaridan olingan ta’lim kreditlarini qoplashga yo‘naltirilgan jismoniy shaxslarning soliq solinadigan ish haqi va boshqa daromadlariga soliq imtiyozlari qo‘llanishini;
yosh oila tomonidan olingan ipoteka kreditlarini va ular bo‘yicha hisoblangan foizlarni er-xotin yoki ulardan birining yoshi belgilangan yoshdan oshguniga qadar har bir soliq davri davomida tegishli miqdorda qoplashga yo‘naltirilgan ish haqi va boshqa daromadlari jismoniy shaxslardan olinadigan daromad solig‘idan ozod qilinishini nazarda tutuvchi qonun loyihasini Vazirlar Mahkamasiga kiritsin.
Oldingi tahrirga qarang.
5. Davlat organlari, tashkilot va muassasalarida faoliyat ko‘rsatayotgan nufuzli xalqaro reyting tashkilotlarining yuqori 500 talik ro‘yxatiga kiritilgan xorijiy oliy ta’lim tashkilotlarini (bakalavriat, magistratura) tamomlagan yoki ularda ilmiy daraja (PhD va unga tenglashtirilgan boshqa ilmiy daraja) olgan yosh mutaxassislarning lavozim maoshiga Davlat budjeti hisobidan saqlanadigan shtat birliklari uchun Davlat budjeti mablag‘lari hamda budjetdan tashqari jamg‘armalar mablag‘lari hisobidan saqlanadigan shtat birliklari uchun tegishli tashkilotlarning budjetdan tashqari mablag‘lari hisobidan 1-ilovaga muvofiq qo‘shimcha ustamalar to‘lab borish tartibi joriy etilsin.
(5-bandning birinchi xatboshisi O‘zbekiston Respublikasi Prezidentining 2024-yil 27-dekabrdagi PF-227-sonli Farmoni tahririda — Qonunchilik ma’lumotlari milliy bazasi, 28.12.2024-y., 06/24/227/1089-son)
Belgilansinki:
Oldingi tahrirga qarang.
nufuzli xalqaro reyting tashkilotlarining yuqori 500 talik ro‘yxatiga kiritilgan xorijiy oliy ta’lim muassasalari ro‘yxati Oliy ta’lim, fan va innovatsiyalar vazirligi tomonidan aniqlanadi va uning rasmiy veb-saytiga joylashtiriladi hamda ommaviy axborot vositalarida e’lon qilinadi;
(5-bandning uchinchi xatboshisi O‘zbekiston Respublikasi Prezidentining 2024-yil 27-dekabrdagi PF-227-sonli Farmoni tahririda — Qonunchilik ma’lumotlari milliy bazasi, 28.12.2024-y., 06/24/227/1089-son)
Davlat xizmatini rivojlantirish agentligi tomonidan oylik ustamalar tatbiq etiladigan ta’lim yo‘nalishlari, tor mutaxassisliklar hamda davlat organlari, tashkilot va muassasalari ro‘yxati shakllantiriladi;
oylik ustamalar 2021-yil 1-oktabrdan boshlab Davlat xizmatini rivojlantirish agentligi, ish beruvchi va yosh mutaxassis bilan 3 yilgacha bo‘lgan muddatga tuzilgan shartnoma asosida yosh mutaxassisning lavozim maoshiga qo‘shimcha ravishda har oy to‘lab boriladi.
6. 2021-yil 1-sentabrdan boshlab Toshkent shahrida Yoshlar biznes maktabi, 2022-yildan boshlab barcha hududlarda uning filiallari tashkil etilsin.
Quyidagilar Yoshlar biznes maktabining asosiy vazifalari va faoliyat yo‘nalishlari etib belgilansin:
mamlakatimiz va chet elning yetakchi tadbirkor va biznes yurituvchilarini jalb etgan holda, yoshlarga tadbirkorlik faoliyati davomida yaxshi natijalarga erishish va biznes yuritishda xavf-xatarlardan himoyalanish usullarini o‘rgatish;
tadbirkorlikka qiziqqan yoshlarni biznes va tadbirkorlik ko‘nikmalariga o‘qitish, ularda zamonaviy biznes yuritish ko‘nikmalarini shakllantirish, motivatsion biznes-seminarlar va treninglar tashkil etish.
Vazirlar Mahkamasi bir oy muddatda Yoshlar biznes maktabi faoliyatini tashkil etish to‘g‘risida qaror qabul qilsin.
7. 2021-yil 1-oktabrdan boshlab yoshlarning “Biznesga birinchi qadam” startap g‘oyalari tanlovlarini tashkil etish hamda har bir tuman va shaharda kamida uch nafardan g‘olibga grantlar berish amaliyoti joriy etilsin.
Belgilansinki, eng yaxshi loyihalarning har biri uchun bazaviy hisoblash miqdorining 200 baravarigacha grant mablag‘lari beriladi va ular 2022-2023-yillarda Davlat budjetidan 100 milliard so‘m miqdorida qo‘shimcha ajratiladigan mablag‘lar doirasida amalga oshiriladi.
Iqtisodiy taraqqiyot va kambag‘allikni qisqartirish vazirligi (D.A. Kuchkarov), Innovatsion rivojlanish vazirligi (I.Y. Abdurahmonov), Moliya vazirligi (J.I. Abruyev), Yoshlar ishlari agentligi (A.Z. Sa’dullayev):
bir oy muddatda startap g‘oyalari tanlovlarini ochiq va oshkora tashkil etish, loyihalarni baholash mezonlari va ularni amalga oshirishni muvofiqlashtirish tartibini tasdiqlasin;
Qoraqalpog‘iston Respublikasi Vazirlar Kengashi Raisi, viloyatlar, Toshkent shahar, tuman (shahar) hokimlari bilan birgalikda startap g‘oyalarning amalga oshirilishiga ko‘maklashsin.
8. “O‘zbekiston Respublikasi Tashqi iqtisodiy faoliyat milliy banki” AJga yoshlarning yangi g‘oyalar asosida ishlab chiqilgan innovatsion, startap va biznes loyihalarini moliyalashtirish vazifasi yuklatilsin.
Oldingi tahrirga qarang.
Tiklanish va taraqqiyot jamg‘armasi “O‘zbekiston Respublikasi Tashqi iqtisodiy faoliyat milliy banki” AJga ushbu bandda belgilangan vazifalarni amalga oshirish uchun 70 million AQSh dollari ekvivalenti miqdorida 7 yil muddatga 3 yil imtiyozli davrni o‘z ichiga olgan holda, Markaziy bankning asosiy stavkasidan 4 foiz bandga past qilib beriladi.
(8-bandning ikkinchi xatboshisi O‘zbekiston Respublikasi Prezidentining 2024-yil 27-dekabrdagi PF-229-sonli Farmoni tahririda — Qonunchilik ma’lumotlari milliy bazasi, 28.12.2024-y., 06/24/229/1090-son)
9. Xalq ta’limi vazirligi (Sh.X. Shermatov), Oliy va o‘rta maxsus ta’lim vazirligi (A.X. Toshqulov) Ta’lim sifatini nazorat qilish davlat inspeksiyasi (U.N. Tashkenbayev) bilan birgalikda 2021/2022 o‘quv yilidan bosqichma-bosqich umumiy o‘rta va o‘rta maxsus, professional va oliy ta’lim muassasalarida axborot texnologiyalari darslari Kembrij dasturi asosida o‘tkazilishini hamda o‘qituvchilarning ushbu dastur asosida qayta tayyorlanishini ta’minlasin.
Axborot texnologiyalari va kommunikatsiyalarini rivojlantirish vazirligi (Sh.M. Sadikov) 2021-yil yakuniga qadar barcha umumiy o‘rta ta’lim maktablarini yuqori tezlikdagi Internetga ulash ishlarini to‘liq yakunlasin.
10. Shunday tartib o‘rnatilsinki, unga muvofiq:
yoshlar tomonidan ko‘tarilgan taklif va tashabbuslar, muammo hamda masalalar yechimi yuzasidan har yili O‘zbekiston Respublikasi yoshlari kuni arafasida Hukumatning dasturi, shuningdek, Qoraqalpog‘iston Respublikasi Vazirlar Kengashi, viloyatlar va Toshkent shahar, tuman va shahar hokimliklarining alohida hududiy dasturlari qabul qilinadi;
mazkur dasturlar yoshlarning bilim va kasb-hunar egallashi, ular uchun munosib ish va turmush sharoitini yaratish, bo‘sh vaqtini mazmunli tashkil etishga qaratilgan kompleks chora-tadbirlardan iborat bo‘ladi.
Oldingi tahrirga qarang.
Yoshlar ishlari agentligi (A.Z. Sa’dullayev) Qoraqalpog‘iston Respublikasi Vazirlar Kengashi, viloyatlar va Toshkent shahar hokimliklari bilan birgalikda 2022-yildan boshlab har yili 1-iyunga qadar mazkur bandda ko‘rsatilgan Hukumat dasturi loyihasini Vazirlar Mahkamasiga kiritsin, shuningdek, hududiy dasturlar qabul qilinishini tashkil qilsin.
(10-bandning to‘rtinchi xatboshisi O‘zbekiston Respublikasi Prezidentining 2024-yil 24-dekabrdagi PF-226-sonli Farmoni tahririda — Qonunchilik ma’lumotlari milliy bazasi, 25.12.2024-y., 06/24/226/1060-son)
11. Oliy Majlis Senatiga:
a) yoshlarga oid davlat siyosatini samarali amalga oshirish maqsadida:
mazkur qarorning 10-bandida belgilangan Hukumat va hududiy dasturlarni o‘z vaqtida ishlab chiqilishi, tasdiqlanishi va to‘liq amalga oshirilishi yuzasidan ta’sirchan parlament nazoratini o‘rnatish, bu borada xalq deputatlari Kengashlarining faoliyatini muvofiqlashtirish;
yoshlarga oid davlat siyosatining hududlarda amalga oshirilishi bo‘yicha reyting tizimini joriy etish;
faol va tashabbuskor yoshlar orasidan yangi avlod zaxira kadrlarini shakllantirish;
xalq deputatlari Kengashlarida “Yoshlar parlamenti vakillari maktabi”ni tashkil qilish;
b) Oliy Majlis Qonunchilik palatasi bilan hamkorlikda:
yoshlarga oid davlat siyosatini amalga oshirishga mas’ul bo‘lgan rahbarlarning Oliy Majlis palatalari va tegishli xalq deputatlari Kengashlariga hisobot berib borish tartibini joriy etish;
“Biz parlamentda yoshlarni qo‘llab-quvvatlaymiz” tashabbusni amalga oshirish;
xalq deputatlari Kengashlari tavsiyasi asosida yosh, fidoyi, azmu shijoatli yoshlarni Oliy Majlisning Qonunchilik palatasi deputatlari va Senati a’zolariga biriktirish tavsiya etilsin.
12. Davlat xizmatini rivojlantirish agentligi (O.A. Xasanov) Oliy Majlis Senati tomonidan shakllantirilgan yangi avlod zaxira kadrlarini Milliy kadrlar zaxirasiga kiritsin hamda ularning rahbarlik lavozimlariga asosiy nomzod sifatida tavsiya etilishini ta’minlasin.
13. Belgilansinki, 2021-yil 1-sentabrdan boshlab hududlarda yoshlarni muntazam sport bilan shug‘ullanishga jalb qilish maqsadida Olimpiya va Paralimpiya hamda Osiyo va Paraosiyo o‘yinlari, jahon, Osiyo va respublika chempionatlarida oxirgi 5 yilda g‘olib va sovrindor (1 — 3 o‘rin) bo‘lgan sportchi-trenerlarga, shuningdek, olis va chekka hududlarda faoliyat yurituvchi sportchi-trenerlarga:
sport to‘garaklarini tashkil etish uchun tuman va shaharlarda bo‘sh turgan davlat mulki hisoblangan bino va inshootlar elektron savdolar o‘tkazmagan holda, ushbu obyektga nisbatan belgilangan eng kam ijara to‘lovi stavkasining 50 foizi miqdorida ijaraga beriladi;
sport to‘garaklarini tashkil etish uchun sport inventarlari, buyumlari va jihozlarini xarid qilish uchun budjet mablag‘lari hisobidan subsidiyalar ajratiladi;
kamida 100 nafar yoshlarni muntazam sport bilan shug‘ullanishini tashkil etgan taqdirda mahalliy budjet mablag‘lari hisobidan bazaviy hisoblash miqdorining 10 baravaridan kam bo‘lmagan miqdorda har oylik to‘lov joriy etiladi.
14. 2021-yil 1-oktabrdan boshlab har yili yoshlarga mo‘ljallangan badiiy asarlar mualliflarini rag‘batlantirish maqsadida “Bolalar va yoshlar uchun eng yaxshi kitob” tanlovini tashkil etsin.
Belgilansinki, tanlovda g‘olib deb topilgan mualliflarga birinchi o‘rin uchun — 100 million so‘m, ikkinchi o‘rin uchun — 75 million so‘m, uchinchi o‘rin uchun — 50 million so‘m mukofot mablag‘lari ajratiladi.
Moliya vazirligi (T.A. Ishmetov) mukofotlarni to‘lash bilan bog‘liq xarajatlarni 2021-yilda Yoshlar ishlari agentligiga ajratilgan mablag‘lar hisobidan amalga oshirilishini hamda 2022-yildan boshlab Davlat budjeti parametrlarida nazarda tutilishini ta’minlasin.
15. O‘zbekiston yoshlari va talabalari forumida yoshlarga oid davlat siyosati sohasida belgilab berilgan ustuvor vazifalar ijrosini ta’minlashga doir qo‘shimcha chora-tadbirlar dasturi 2-ilovaga muvofiq tasdiqlansin.
Vazirlik va idoralar rahbarlari, Qoraqalpog‘iston Respublikasi Vazirlar Kengashi Raisi, viloyatlar va Toshkent shahar hokimlari chora-tadbirlar dasturida belgilangan vazifalarning o‘z vaqtida, to‘liq hajmda va sifatli bajarilishi uchun shaxsan mas’ul ekanliklari ko‘rsatib o‘tilsin.
16. Yoshlar ishlari agentligi (A.Z. Sa’dullayev) manfaatdor vazirlik va idoralar bilan birgalikda ikki oy muddatda qonunchilik hujjatlariga ushbu Farmondan kelib chiqadigan o‘zgartirish va qo‘shimchalar to‘g‘risida Vazirlar Mahkamasiga takliflar kiritsin.
17. Mazkur Farmon ijrosini samarali tashkil etishga mas’ul va shaxsiy javobgar etib Bosh vazirning o‘rinbosari B.A. Musayev hamda Yoshlar ishlari agentligi direktori A.Z. Sa’dullayev belgilansin.
Farmon ijrosini har chorakda muhokama qilib borish, ijro uchun mas’ul tashkilotlar faoliyatini muvofiqlashtirish va nazorat qilish O‘zbekiston Respublikasi Bosh vaziri A.N. Aripov va O‘zbekiston Respublikasi Prezidentining maslahatchisi A.A. Abduvaxitov zimmasiga yuklansin.
Amalga oshirilayotgan chora-tadbirlar natijadorligi to‘g‘risida 2021-yilning 31-dekabr kuniga qadar O‘zbekiston Respublikasi Prezidentiga axborot berilsin.",https://www.lex.uz/uz/docs/-5512119
50,"       Qashqadaryo viloyatida dasturiy mahsulotlar va axborot texnologiyalari 
texnologik parki faoliyatini yo‘lga ko‘yish hamda oliy ta’lim muassasalarida startap-loyihalarni qo‘llab-quvvatlash bo‘yicha zarur chora-tadbirlar to‘g‘risida","Qashqadaryo viloyatida axborot texnologiyalari sohasini va dasturiy mahsulotlar ishlab chiqishni yanada rivojlantirish uchun qulay shart-sharoitlar yaratish, viloyatda yoshlarning axborot-kommunikatsiya texnologiyalari sohasiga bo‘lgan qiziqishini yanada oshirish, ularga zamonaviy raqamli texnologiyalar, dasturlash asoslari, elektron tijorat yo‘nalishlarini o‘rgatishga ko‘maklashish maqsadida Vazirlar Mahkamasi qaror qiladi:
1. Qashqadaryo viloyati hokimligining:
“Qarshi Technopark” dasturiy mahsulotlar va axborot texnologiyalari texnologik parki (keyingi o‘rinlarda — Texnopark) tashkil etilganligi;
Texnopark “NAVO-NOUSE” mas’uliyati cheklangan jamiyatining Qarshi shahri, Mustaqillik shoh ko‘chasi 50-uy manzilida joylashgan bino va inshootlarida bepul foydalanish huquqi asosida joylashtirilganligi ma’lumot uchun qabul qilinsin.
2. Quyidagilar Texnoparkning asosiy vazifalari etib belgilansin:
viloyatda axborot texnologiyalari sohasida raqobatbardosh mahsulotlarni ishlab chiqish va xizmatlarni rivojlantirish uchun qulay shart-sharoitlar yaratishga, mahalliy dasturiy mahsulotlarni ichki va tashqi bozorda ilgari surish va eksport qilishga ko‘maklashish;
innovatsion ishlanmalarni ishlab chiqish va natijalarini tijoratlashtirishda axborot texnologiyalari sohasidagi startaplar va kichik korxonalarga ko‘maklashish, shu jumladan, venchur moliyalashtirish orqali startap-loyihalarni amalga oshirishda ishtirok etish;
yuqori texnologiyali mahsulotlar ishlab chiqish va xizmatlar ko‘rsatish zanjirining uzluksizligini ta’minlash maqsadida ixtisoslik bo‘yicha ilmiy, ta’lim, ishlab chiqarish tashkilotlarining integratsiyalashuvini ta’minlash;
axborot texnologiyalari sohasida yuqori malakali mutaxassislar jamoasini shakllantirish, axborot texnologiyalari sohasida yetakchi kompaniya va mutaxassislarni jalb etgan holda mahorat darslari, treninglar va ilg‘or o‘quv kurslari, seminarlar tashkil etish;
mahalliy dasturiy mahsulotlar ishlab chiquvchilarga mahalliy va xorijiy investorlarni jalb qilishda, shu jumladan, zamonaviy texnologiyalar va dasturiy mahsulotlar transferini amalga oshirishda ko‘maklashish.
3. Belgilansinki:
a) Texnopark faoliyati Qashqadaryo viloyati hokimligi muassisligida mas’uliyati cheklangan jamiyat shaklida tashkil etiladigan “Qarshi Technopark” dasturiy mahsulotlar va axborot texnologiyalari texnologik parki direksiyasi (keyingi o‘rinlarda — Direksiya) tomonidan boshqariladi;
b) Texnopark va Direksiya faoliyati quyidagi manbalar hisobidan moliyalashtiriladi:
Texnopark tomonidan o‘z faoliyati davomida shartnomalar asosida amalga oshirilgan xizmatlardan tushgan mablag‘lar;
Qashqadaryo viloyati mahalliy budjetining 2021 — 2022-yillardagi zaxira jamg‘armasi mablag‘lari (o‘z faoliyatidan tushgan mablag‘lardan yetishmagan qismi);
qonunchilik hujjatlari bilan taqiqlanmagan boshqa manbalar.
4. Qarshi muhandislik-iqtisodiyot instituti, Qarshi davlat universitetining Pedagogika instituti hamda Toshkent kimyo-texnologiya institutining Shahrisabz filialida startap-loyihalarni qo‘llab-quvvatlash bo‘yicha inkubatsiya markazlari tashkil etilganligi ma’lumot uchun qabul qilinsin.
5. Quyidagilarni nazarda tutuvchi Qashqadaryo viloyatidagi oliy ta’lim muassasalarida startap-loyihalarni qo‘llab-quvvatlash bo‘yicha inkubatsiya markazlarini tashkil etish hamda ularning faoliyatini yo‘lga qo‘yish bo‘yicha chora-tadbirlar dasturi ilovaga muvofiq tasdiqlansin:
oliy ta’lim muassasalarida startap-loyihalarni qo‘llab-quvvatlash bo‘yicha inkubatsiya markazlarini tashkil etish uchun zarur infratuzilma yaratish, ularni moddiy-texnik resurslar bilan ta’minlash;
startap-loyihalar ekotizimini joriy etish bo‘yicha kadrlar tayyorlash tizimini rivojlantirish hamda malakali mutaxassislarni jalb qilish;
oliy ta’lim muassasalari va “Dasturiy mahsulotlar va axborot texnologiyalari texnologik parki direksiyasi” mas’uliyati cheklangan jamiyati o‘rtasida o‘zaro kooperatsiya aloqalarini yo‘lga qo‘yish;
startap-loyihalarni qo‘llab-quvvatlash va talabalarni innovatsion faoliyat bilan shug‘ullanishga jalb etish;
inkubatsiya markazlarining rahbar va xodimlarini inkubatsiya markazlari faoliyatini yuritish bo‘yicha “Dasturiy mahsulotlar va axborot texnologiyalari texnologik parki direksiyasi” mas’uliyati cheklangan jamiyatida o‘qitish va malakasini oshirib borish.
6. O‘zbekiston Respublikasi Axborot texnologiyalari va kommunikatsiyalarini rivojlantirish vazirligi, “Dasturiy mahsulotlar va axborot texnologiyalari texnologik parki direksiyasi” mas’uliyati cheklangan jamiyati Texnopark faoliyatini tashkil etishda har tomonlama texnologik, tashkiliy-uslubiy va ekspert jihatdan ko‘maklashishni ta’minlasin.
7. Mazkur qarorning bajarilishini nazorat qilish O‘zbekiston Respublikasi Bosh vazirining maslahatchisi — IT-texnologiyalar, telekommunikatsiyalar va innovatsion faoliyatni rivojlantirish masalalari departamenti boshlig‘i O.M. Umarov hamda Qashqadaryo viloyati hokimi Z.T. Mirzayev zimmasiga yuklansin.
",https://www.lex.uz/uz/docs/-5428052
51,Xizmatlar sohasini jadal rivojlantirish chora-tadbirlari to‘g‘risida,"Xizmatlar sohasining mamlakatimiz iqtisodiyotidagi ulushini ko‘paytirish, joylarda xizmatlar sohasidagi mavjud imkoniyatlarni to‘liq ishga solish, xizmatlar turlarini kengaytirish va sifatini oshirish bo‘yicha o‘z yechimini kutayotgan muammoli masalalarni hal qilish, mazkur yo‘nalishda tadbirkorlik subyektlarini yanada qo‘llab-quvvatlash, ularning g‘oya va tashabbuslarini rag‘batlantirish maqsadida:
1. 2021 — 2023-yillarda O‘zbekiston Respublikasida xizmatlar sohasini rivojlantirishning asosiy yo‘nalishlari etib quyidagilar belgilansin:
iqtisodiy o‘sishni ta’minlashda xizmatlar sohasini muhim drayverga aylantirish va 2023-yilga qadar xizmatlar hajmini ikki baravarga oshirish;
aholiga tayyor biznes rejalar va loyihalar taqdim etish, ularni kasbga o‘qitishdan tadbirkorlik faoliyatini yo‘lga qo‘yishgacha bo‘lgan bosqichlarni qamrab oluvchi “kompleks xizmatlar” ko‘rsatishni tashkil etish;
respublikada xizmatlar sohasining rivojlanganligini baholash tizimini joriy etish orqali davlat organlari va tashkilotlarining bu boradagi faoliyati samaradorligini oshirish va mansabdor shaxslarning mas’uliyatini kuchaytirish;
xizmatlar sohasida ortiqcha byurokratik to‘siqlarni bartaraf etish, har bir hududning o‘ziga xos xususiyatlaridan kelib chiqib xizmatlar turlarini kengaytirish, hududlarda, ayniqsa qishloq joylarda transport, moliyaviy, shuningdek, bank, turizm hamda savdo xizmatlari qamrovini kengaytirish;
respublikaning barcha hududlarida mavjud ta’lim va sog‘liqni saqlash xizmatlari salohiyatini oshirish, ularning sifatini yaxshilash, bunda xususiy sektorni jalb qilish uchun qulay iqtisodiy va infratuzilmaviy sharoitlarni yaratish.
2. Quyidagilar:
2021 — 2023-yillarda O‘zbekiston Respublikasida xizmatlar sohasini rivojlantirishning maqsadli parametrlari 1.1 — 1.15-ilovalarga muvofiq;
Xizmatlar sohasini rivojlantirish bo‘yicha 2021-yilga mo‘ljallangan “yo‘l xaritasi” 2-ilovaga muvofiq tasdiqlansin.
Iqtisodiy taraqqiyot va kambag‘allikni qisqartirish vazirligi (S. Xolxo‘jayev) manfaatdor vazirlik va idoralar bilan birgalikda 2022 va 2023-yillar uchun xizmatlar sohasini rivojlantirish bo‘yicha “yo‘l xaritalari”ni har yili 1-dekabrga qadar ishlab chiqib, tasdiqlash uchun Vazirlar Mahkamasiga kiritib borsin.
3. Qoraqalpog‘iston Respublikasi Vazirlar Kengashi, viloyatlar va Toshkent shahar hokimliklari bir oy muddatda 2021 — 2023-yillarda xizmatlar sohasini rivojlantirish hududiy dasturlarini tasdiqlasin.
Bunda, hududiy dasturlarga tashabbuskor tadbirkorlarning g‘oyalari asosida aholining ehtiyoji mavjud xizmatlarni yo‘lga qo‘yish bo‘yicha loyihalarni kiritish, shuningdek, joylarda mazkur xizmatlarni ko‘rsatuvchi “xizmat ko‘rsatish majmualari”ni tashkil etilishi nazarda tutilsin.
4. 2021-yil 1-iyuldan boshlab respublika hududlarida quyidagilarni nazarda tutuvchi xizmatlar sohasining rivojlanganligi reytingi joriy etilsin:
xizmat ko‘rsatuvchi, shu jumladan yangi tashkil etilgan subyektlar soni, xizmatlar hajmi va turlari, yaratilgan ish o‘rinlari, soliq bazasi va boshqa muhim ko‘rsatkichlar asosida tegishli sohalarga mas’ul bo‘lgan davlat organlari va tashkilotlari, ularning hududiy bo‘linmalari rahbarlari va boshqaruv xodimlari, shuningdek, Qoraqalpog‘iston Respublikasi Vazirlar Kengashi Raisi, viloyatlar, Toshkent shahar, tuman (shahar)lar hokimlari va ularning o‘rinbosarlari faoliyatini baholash;
xizmatlar sohasining rivojlanganligi reytingini “BUSINESS INDICATOR” avtomatlashtirilgan onlayn axborot tizimida shakllantirish, yuritish va e’lon qilish;
baholash natijalarini har yarim yilda O‘zbekiston Respublikasi Prezidenti Administratsiyasi va Vazirlar Mahkamasiga kiritish;
baholash natijalari bo‘yicha tegishli tashkilotlarning rahbar va boshqaruv xodimlari, shuningdek, Qoraqalpog‘iston Respublikasi Vazirlar Kengashi Raisining, viloyatlar, Toshkent shahar, tuman (shahar)lar hokimlari va ularning o‘rinbosarlari ijobiy ko‘rsatkichga ega bo‘lganda — ularni rag‘batlantirish hamda qoniqarsiz ko‘rsatkichga ega bo‘lganda — intizomiy javobgarlikka tortish.
Oldingi tahrirga qarang.
5. Tiklanish va taraqqiyot jamg‘armasidan xizmatlar sohasini rivojlantirish uchun tijorat banklariga 150 million AQSh dollari ekvivalentida kredit liniyasi ochilsin.
(5-bandning birinchi xatboshisi O‘zbekiston Respublikasi Prezidentining 2022-yil 27-yanvardagi PQ-104-sonli qarori tahririda — Qonunchilik ma’lumotlari milliy bazasi, 28.01.2022-y., 07/22/104/0077-son)
Belgilansinki:
Oldingi tahrirga qarang.
kredit liniyasining 150 million AQSh dollari miqdoridagi mablag‘lari 2021-yil 1-iyulgacha 3-ilovaga muvofiq taqsimot bo‘yicha ajratiladi;
(5-bandning uchinchi xatboshisi O‘zbekiston Respublikasi Prezidentining 2022-yil 27-yanvardagi PQ-104-sonli qarori tahririda — Qonunchilik ma’lumotlari milliy bazasi, 28.01.2022-y., 07/22/104/0077-son)
Oldingi tahrirga qarang.
kredit liniyasi mablag‘lari tijorat banklariga 7 yil muddatga, shu jumladan 3 yillik imtiyozli davr bilan 10 foiz stavkada beriladi;
(5-bandning to‘rtinchi xatboshisi O‘zbekiston Respublikasi Prezidentining 2022-yil 19-apreldagi PQ-212-sonli qarori tahririda — Qonunchilik ma’lumotlari milliy bazasi, 20.04.2022-y., 07/22/212/0324-son)
Oldingi tahrirga qarang.
(5-bandning beshinchi xatboshisi O‘zbekiston Respublikasi Prezidentining 2022-yil 27-yanvardagi PQ-104-sonli qaroriga asosan chiqarilgan — Qonunchilik ma’lumotlari milliy bazasi, 28.01.2022-y., 07/22/104/0077-son)
Oldingi tahrirga qarang.
tijorat banklari tomonidan kreditlar 4-ilovaga muvofiq xizmatlar sohasidagi loyihalarni amalga oshirish (moliya sohasini rivojlantirish bo‘yicha loyihalar va xizmatlar sohasida aylanma mablag‘larni to‘ldirish hollari bundan mustasno) uchun 5 yilgacha muddatga 14 foiz stavkada bitta loyiha bo‘yicha 2 milliard so‘mgacha miqdorda ajratiladi.
(5-bandning beshinchi xatboshisi O‘zbekiston Respublikasi Prezidentining 2022-yil 19-apreldagi PQ-212-sonli qarori tahririda — Qonunchilik ma’lumotlari milliy bazasi, 20.04.2022-y., 07/22/212/0324-son)
Oldingi tahrirga qarang.
mazkur qarorga muvofiq jalb etilgan resurs mablag‘larining muddatidan kelib chiqib, avval ajratilgan kreditlarning so‘ndirilgan qismi hisobidan xizmatlar sohasidagi yangi loyihalarni (moliya sohasini rivojlantirish bo‘yicha loyihalar va xizmatlar sohasida aylanma mablag‘larni to‘ldirish hollari bundan mustasno) moliyalashtirish uchun tijorat banklari tomonidan 14 foiz stavkada bitta loyiha bo‘yicha 2 milliard so‘mgacha miqdorda kreditlar ajratiladi;
(5-band O‘zbekiston Respublikasi Prezidentining 2022-yil 9-iyundagi PF-152-sonli Farmoniga asosan oltinchi xatboshi bilan to‘ldirilgan — Qonunchilik ma’lumotlari milliy bazasi, 10.06.2022-y., 06/22/152/0507-son)
Qoraqalpog‘iston Respublikasi Vazirlar Kengashi, viloyatlar va Toshkent shahar hokimliklari tijorat banklari kreditlari hisobiga amalga oshirilayotgan loyihalarga qo‘shimcha ravishda loyiha tashabbuskorlarining kamida yuqorida ko‘rsatilgan miqdorlardagi o‘z mablag‘lari hisobidan qo‘shimcha loyihalar ishga tushirilishini ta’minlasin.
6. “O‘zmilliybank” AJ tijorat banklariga qayta moliyalashtirish maqsadida 2021-yil yakuniga qadar 28 ta yirik va o‘rta shaharlarda turizm, transport, tibbiyot, ta’lim obyektlari va yirik savdo komplekslarini tashkil etish loyihalari uchun xalqaro moliya institutlarining 200 million AQSh dollari miqdoridagi mablag‘larini jalb qilsin.
7. “O‘zmilliybank” AJ huzurida Xizmatlarni rivojlantirish bo‘yicha loyiha-tahliliy markaz (keyingi o‘rinlarda — Markaz) tashkil etilganligi ma’lumot uchun qabul qilinsin.
Bandlik va mehnat munosabatlari vazirligi (N. Xusanov) Savdo-sanoat palatasi (A. Ikramov) va Markaz bilan birgalikda xizmatlar sohasidagi loyihalarni amalga oshirish uchun malakali mutaxassislarni jalb qilgan holda aholini kasbga o‘qitish bo‘yicha o‘quv kurslarini tashkil qilsin.
8. Qoraqalpog‘iston Respublikasi Vazirlar Kengashi, viloyatlar va Toshkent shahar hokimliklari:
2021 — 2023-yillar davomida tashabbuskor tadbirkorlik subyektlari tomonidan 5-ilovaga muvofiq tuman (shahar)larda dehqon bozorlari va savdo komplekslari barpo etilishida ko‘maklashsin;
Turizm va sport vazirligi bilan birgalikda 2021-yil 1-sentabrga qadar yirik shaharlarda, viloyat va tuman markazlarida tashabbuskor tadbirkorlik subyektlari bilan hamkorlikda savdo va ko‘ngilochar ko‘chalar tashkil etilishini ta’minlasin.
9. Yangi tashkil etiladigan dehqon bozorlari va savdo komplekslari ustav kapitalida mahalliy davlat hokimiyati organlarining majburiy ishtiroki bekor qilinsin.
10. Savdo va ko‘ngilochar ko‘chalarda:
ko‘chma savdo obyektlari uchun joylar tadbirkorlik subyektlariga elektron onlayn-auksion asosida sotilsin;
barcha tadbirkorlik subyektlariga jamoat xavfsizligi qoidalariga qat’iy rioya qilgan holda 24 soat mobaynida tunu kun faoliyat yuritish huquqi berilsin.
11. Ichki ishlar vazirligi Milliy gvardiya bilan birgalikda bir oy muddatda savdo va xizmat ko‘rsatish obyektlarining 24 soat mobaynida tunu kun faoliyat yuritishiga doir jamoat xavfsizligi bo‘yicha soddalashtirilgan talablarni o‘rnatishni nazarda tutuvchi Hukumat qarori loyihasini Vazirlar Mahkamasiga kiritsin.
Oldingi tahrirga qarang.
12. Qoraqalpog‘iston Respublikasi Vazirlar Kengashi, viloyatlar va Toshkent shahar hokimliklari Ichki ishlar vazirligi (P. Bobojonov) hamda Davlat bojxona qo‘mitasi (M. Azimov) bilan birgalikda bojxona postlari hududidagi bo‘sh yer uchastkalari elektron-auksion savdolariga joylashtirilishini hamda 6-ilovaga muvofiq yo‘l-patrul xizmati postlari hududidagi yer uchastkalari tadbirkorlik subyektlariga savdo va xizmat ko‘rsatish obyektlarini barpo etish uchun ajratilishini ta’minlasin.
(12-bandning birinchi xatboshisi O‘zbekiston Respublikasi Prezidentining 2021-yil 8-iyundagi PF-6243-sonli Farmoni tahririda — Qonunchilik ma’lumotlari milliy bazasi, 09.06.2021-y., 06/21/6243/0540-son)
Davlat bojxona qo‘mitasi (M. Azimov) ikki hafta muddatda tegishli idoralar bilan birgalikda bojxona postlari hududidagi bo‘sh yer uchastkalarining tasdiqlangan ro‘yxatini o‘z rasmiy veb-saytiga joylashtirsin hamda Qoraqalpog‘iston Respublikasi Vazirlar Kengashi, viloyatlar, Toshkent shahar hokimliklariga taqdim etsin.
Belgilansinki, ushbu bandda nazarda tutilgan yer uchastkalari tadbirkorlik subyektlariga loyiha asosida savdo va xizmat ko‘rsatish maqsadlarida yengil turdagi qurilmalar barpo etish uchun kamida 3 yil muddatga ijaraga beriladi.
13. Davlat organlari va tashkilotlari joylashgan yer maydonlari va bino-inshootlardan samarali foydalanishni ta’minlash bo‘yicha ishchi guruhi 7-ilovaga muvofiq tashkil etilsin.
Ishchi guruhi (J. Qo‘chqorov) ikki oy muddatda:
ijtimoiy va ishlab chiqarish infratuzilmasini rivojlantirish dasturlari doirasida davlat organlari va tashkilotlari uchun bino va inshootlar qurishni maqbullashtirgan holda ularni tadbirkorlik subyektlariga tegishli binolarda ijara asosida joylashtirish tizimini keng joriy qilish choralarini ko‘rsin;
dastlabki bosqichda Toshkent shahrining Olmazor, Mirobod va Yakkasaroy tumanlarida davlat organlari va tashkilotlari joylashgan yer uchastkalari va bino-inshootlarni xatlovdan o‘tkazgan holda ularning maydonlarini tanqidiy ko‘rib chiqsin va tadbirkorlik subyektlariga xizmat ko‘rsatish obyektlarini barpo etish uchun ajratish maqsadida maqbullashtirish bo‘yicha Vazirlar Mahkamasiga takliflar kiritsin.
Bunda, davlat organlari va tashkilotlarida bo‘sh turgan, shu jumladan O‘zbekiston Respublikasi Prezidentining 2021-yil 3-apreldagi PQ-5053-son qaroriga muvofiq shtat birliklari maqbullashtirilishi natijasida bo‘shagan yer uchastkalari, bino-inshootlar va joylar mavjudligi inobatga olinsin.
14. 2021-yil 1-sentabrdan boshlab masofaviy (onlayn) ta’limga asoslangan nodavlat ta’lim xizmatlarini ko‘rsatish uchun mulkiy yoki boshqa ashyoviy huquqlar asosida binolarning mavjud bo‘lishi haqida talab bekor qilinsin.
15. Davlat statistika qo‘mitasi 2021-yil 1-oktabrga qadar xorijiy va mahalliy ekspertlarni jalb qilgan holda xizmatlar statistikasini yuritishni, jumladan axborot-kommunikatsiya va dasturlash xizmatlarini hisobga olish metodologiyasini xalqaro standartlar asosida takomillashtirsin, respublika hududlarida xizmatlar sohasining rivojlanish holatini hamda samaradorligini taqqoslash imkonini beruvchi hisobot shakllari va metodologiyalarni ishlab chiqsin.
16. Iqtisodiy taraqqiyot va kambag‘allikni qisqartirish vazirligi (S. Xolxo‘jayev) Davlat statistika qo‘mitasi, Davlat soliq qo‘mitasi, Savdo-sanoat palatasi, Axborot texnologiyalari va kommunikatsiyalarini rivojlantirish vazirligi, Bandlik va mehnat munosabatlari vazirligi, Adliya vazirligi va boshqa manfaatdor idoralar bilan birgalikda:
bir oy muddatda xizmatlar sohasining rivojlanganligini baholash tartibi va metodologiyasini nazarda tutuvchi normativ-huquqiy hujjat loyihasini Vazirlar Mahkamasiga kiritsin;
uch oy muddatda “BUSINESS INDICATOR” avtomatlashtirilgan onlayn axborot tizimining mazkur qaror talablaridan kelib chiqib takomillashtirilishini ta’minlasin;
bir oy muddatda qonunchilik hujjatlariga mazkur qarordan kelib chiqadigan o‘zgartirish va qo‘shimchalar to‘g‘risida Vazirlar Mahkamasiga takliflar kiritsin.
17. Mazkur qaror ijrosini samarali tashkil etishga mas’ul va shaxsiy javobgar etib Bosh vazir o‘rinbosarlari J.A. Qo‘chqorov va S.O‘. Umurzakov, Qoraqalpog‘iston Respublikasi Vazirlar Kengashi raisi, viloyatlar va Toshkent shahar hokimlari belgilansin.
Qaror ijrosini nazorat qilish O‘zbekiston Respublikasining Bosh vaziri A.N. Aripov va O‘zbekiston Respublikasi Prezidenti Administratsiyasi rahbari Z.Sh. Nizomiddinov zimmasiga yuklansin.
Amalga oshirilayotgan chora-tadbirlar natijadorligi yuzasidan 2021-yil 1-sentabr va 2022-yil 1-yanvargacha O‘zbekiston Respublikasi Prezidentiga axborot berilsin.",https://www.lex.uz/uz/docs/-5421233
52,Yoshlar sanoat va tadbirkorlik zonasi hamda Yosh tadbirkorlarni qo‘llab-quvvatlash jamg‘armasi to‘g‘risida nizomlarni tasdiqlash to‘g‘risida,"O‘zbekiston Respublikasi Prezidentining “Yoshlar sanoat va tadbirkorlik zonalari faoliyatini tashkil etish hamda yoshlarning tadbirkorlikka oid tashabbuslarini qo‘llab-quvvatlash chora-tadbirlari to‘g‘risida” 2021-yil 21-apreldagi PQ-5088-son qaroriga muvofiq Vazirlar Mahkamasi qaror qiladi:
1. Quyidagilar:
yoshlar sanoat va tadbirkorlik zonalarini tashkil qilish va boshqarish, ularga joylashtirish uchun yosh tadbirkorlik subyektining investitsiya loyihalarini tanlab olish va joylashtirish, ularda joylashgan binolar va inshootlarni xususiylashtirish, shuningdek, tijorat banklari tomonidan qurilgan bino va inshootlarni lizing yoki ijaraga berish tartibini nazarda tutuvchi Yoshlar sanoat va tadbirkorlik zonasi to‘g‘risidagi nizom 1-ilovaga muvofiq;
yosh tadbirkorlarni qo‘llab-quvvatlash jamg‘armasi mablag‘larini shakllantirish manbalari, jamg‘arma faoliyatini boshqarish, jamg‘arma mablag‘lari hisobidan moliyalashtirish, shuningdek, uning mablag‘laridan foydalanishga doir hisobot va nazorat yuritish tartibini nazarda tutuvchi Yosh tadbirkorlarni qo‘llab-quvvatlash jamg‘armasi to‘g‘risidagi nizom 2-ilovaga muvofiq tasdiqlansin.
2. Belgilansinki:
yosh tadbirkorlik subyekti o‘n sakkiz yoshga to‘lgan va o‘ttiz yoshdan oshmagan hamda yuridik shaxs maqomida yoki ta’sischilari sifatida sanoat yoki xizmat ko‘rsatish yo‘nalishida investitsiya loyihasini amalga oshirish istagini bildirgan O‘zbekiston Respublikasi fuqarolari hisoblanadi;
barcha yosh tadbirkorlik subyektlarining investitsiya loyihalarini moliyalashtirish uchun Yosh tadbirkorlarni qo‘llab-quvvatlash jamg‘armasining mablag‘lari tijorat banklari tomonidan belgilangan tartibda ajratiladi.
3. O‘zbekiston Respublikasi Investitsiyalar va tashqi savdo vazirligi (Voitov) Yoshlar ishlari agentligi, vazirliklar, idoralar, Qoraqalpog‘iston Respublikasi Vazirlar Kengashi, viloyatlar va Toshkent shahar hokimliklari bilan birgalikda 2021-yilning 20-mayigacha:
2021-yil 1-sentabrigacha 77 ta hamda 2022-yil 1-yanvarigacha 142 ta Yoshlar sanoat zonalarini ishga tushirilishini nazarda tutuvchi ish reja ishlab chiqsin va tasdiqlasin;
yoshlarning tadbirkorlik tashabbuslarini qo‘llab-quvvatlash tizimi doirasida nazarda tutilgan imkoniyatlar va imtiyozlar to‘g‘risida yoshlar orasida keng targ‘ibot ishlarini tashkil etish bo‘yicha chora-tadbirlar rejasi ishlab chiqsin va tasdiqlash uchun Vazirlar Mahkamasiga kiritsin.
4. O‘zbekiston Respublikasi Investitsiyalar va tashqi savdo vazirligi:
har yili 25-dekabrgacha — Yosh tadbirkorlarni qo‘llab-quvvatlash jamg‘armasining kelgusi yil uchun ish rejasini ishlab chiqsin va tasdiqlasin;
har yili 20-yanvargacha — Yosh tadbirkorlarni qo‘llab-quvvatlash jamg‘armasi mablag‘larining taqsimlanishi bo‘yicha yillik hisobotni Vazirlar Mahkamasiga kiritsin;
Yosh tadbirkorlarni qo‘llab-quvvatlash jamg‘armasi mablag‘laridan maqsadli va samarali foydalanilishini nazorat qilsin.
Oldingi tahrirga qarang.
5. Tashqi savdo, investitsiyalar, mahalliy sanoatni rivojlantirish va texnik jihatdan tartibga solish masalalari bo‘yicha Hukumat komissiyasi (Umurzakov) bir oyda kamida bir marotaba Yoshlar sanoat zonalarini tashkil qilish hamda Yosh tadbirkorlarni qo‘llab-quvvatlash jamg‘armasi mablag‘laridan samarali foydalanish bo‘yicha amalga oshirilgan chora-tadbirlarning natijadorligini tanqidiy muhokama qilsin hamda har chorak yakuni bo‘yicha Vazirlar Mahkamasiga hisobot kiritib borsin.
(5-band O‘zbekiston Respublikasi Vazirlar Mahkamasining 2022-yil 15-oktabrdagi 605-sonli qarori tahririda — Qonunchilik ma’lumotlari milliy bazasi, 15.10.2022-y., 09/22/605/0932-son)
6. O‘zbekiston Respublikasi Investitsiyalar va tashqi savdo vazirligi manfaatdor vazirliklar va idoralar bilan birgalikda o‘zlari qabul qilgan normativ-huquqiy hujjatlarni bir oy muddatda ushbu qarorga muvofiqlashtirsin.
7. Mazkur qarorning bajarilishini nazorat qilish O‘zbekiston Respublikasi Bosh vazirining investitsiyalar va tashqi iqtisodiy aloqalar masalalari bo‘yicha o‘rinbosari — investitsiyalar va tashqi savdo vaziri S.U. Umurzakov zimmasiga yuklansin.
O‘zbekiston Respublikasining Bosh vaziri A. ARIPOV
Toshkent sh.,
2021-yil 10-may,
294-son
Vazirlar Mahkamasining 2021-yil 10-maydagi 294-son qaroriga

1-ILOVA
Yoshlar sanoat va tadbirkorlik zonasi to‘g‘risida

NIZOM
1-bob. Umumiy qoidalar
1. Mazkur Nizom yoshlar sanoat va tadbirkorlik zonalari va ularning faoliyatini tashkil etish, shuningdek, ushbu zonalar hududlarida amalga oshirish uchun yosh tadbirkorlik subyektlarining investitsiya loyihalarini tanlab olish va joylashtirish tartibini belgilaydi.
2. Ushbu Nizomda quyidagi tushunchalardan foydalaniladi:
yosh tadbirkorlik subyekti — o‘n sakkiz yoshga to‘lgan va o‘ttiz yoshdan oshmagan hamda yuridik shaxs maqomida yoki ta’sischilari sifatida sanoat yoki xizmat ko‘rsatish yo‘nalishida investitsiya loyihasini amalga oshirish istagini bildirgan O‘zbekiston Respublikasi fuqarolari;
yoshlar sanoat va tadbirkorlik zonalari (keyingi o‘rinlarda — Yoshlar sanoat zonalari) — tegishli hududni jadal ijtimoiy-iqtisodiy rivojlantirish, yoshlar bandligini, eng avvalo “Yoshlar daftari”ga kiritilgan yoshlarning bandligini ta’minlash va yosh tadbirkorlik subyektlarining investitsiya loyihalarini amalga oshirilishini qo‘llab-quvvatlash maqsadida ajratilgan maxsus hudud;
Oldingi tahrirga qarang.
Yoshlar sanoat zonalari yosh tadbirkorlik subyektining o‘z mablag‘lari — Yoshlar sanoat zonalari yosh tadbirkorlik subyektining mablag‘lari, shu jumladan, hisobvarag‘idagi mablag‘lar, kredit mablag‘lari va qonunchilikda taqiqlanmagan boshqa manbalar hisobidan amalga oshiriladigan mablag‘lar.
(2-band O‘zbekiston Respublikasi Vazirlar Mahkamasining 2024-yil 17-iyuldagi 432-sonli qaroriga asosan to‘rtinchi xatboshi bilan to‘ldirilgan — Qonunchilik ma’lumotlari milliy bazasi, 20.07.2024-y., 09/24/432/0535-son)
2-bob. Yoshlar sanoat va tadbirkorlik zonalarini tashkil qilish va boshqarish tartibi
3. Yoshlar sanoat zonalari faqat muhandislik-texnik kommunikatsiyalari mavjud bo‘lgan yoki o‘tkazish oson bo‘lgan, faoliyat ko‘rsatmayotgan ishlab chiqarish maydonlari va qishloq xo‘jaligiga mo‘ljallanmagan yer maydonlarida tashkil etiladi.
4. Yoshlar sanoat zonalarini tashkil etish va faoliyat ko‘rsatayotgan Yoshlar sanoat zonalari hududining chegaralarini o‘zgartirish to‘g‘risidagi qarorlar Vazirlar Mahkamasi bilan kelishilgan holda Qoraqalpog‘iston Respublikasi Vazirlar Kengashi, viloyatlar va Toshkent shahar hokimliklari tomonidan qabul qilinadi.
Yoshlar sanoat zonalari hududining chegaralari Qoraqalpog‘iston Respublikasi Vazirlar Kengashi, viloyatlar va Toshkent shahar hokimliklari qarorlariga asosan tasdiqlanadi.
5. Qoraqalpog‘iston Respublikasi Vazirlar Kengashi, viloyatlar va Toshkent shahar hokimliklari Yoshlar sanoat zonalarini tashkil etish yoki faoliyat ko‘rsatayotganlarining chegaralarini o‘zgartirish uchun Investitsiyalar va tashqi savdo vazirligiga quyidagi hujjatlarni taqdim etadi:
mo‘ljallangan yer maydonlari chegaralari chizib ko‘rsatilgan yer-kadastr rejasining ko‘chirma nusxasi;
mo‘ljallangan chegaralarda joylashgan yerlarning tarkibi, yer egalarining, yerdan foydalanuvchilarning, yer maydonlari ijarachilarining va mulkdorlarining (ular mavjud bo‘lgan taqdirda) ro‘yxati hamda ularning Yoshlar sanoat zonalari tashkil etilishiga Qoraqalpog‘iston Respublikasi Vazirlar Kengashiga, viloyatlar va Toshkent shahar hokimliklariga yozma shaklda berilgan roziligi;
tegishli hududdagi kommunikatsiyalar bilan ta’minlanganlik darajasini tahlil qilish natijalari asosida ishlab chiqilgan Yoshlar sanoat zonalarini yo‘l-transport, muhandislik kommunikatsiya infratuzilmasi bilan ta’minlash bo‘yicha dastur.
6. Investitsiyalar va tashqi savdo vazirligi Qoraqalpog‘iston Respublikasi Vazirlar Kengashi, viloyatlar va Toshkent shahar hokimliklari tomonidan taqdim qilingan hujjatlarni bir hafta muddatda o‘rganib chiqib, Yoshlar sanoat zonalarini tashkil etish va faoliyat ko‘rsatayotgan Yoshlar sanoat zonalarining chegaralarini o‘zgartirishning maqsadga muvofiqligi yuzasidan xulosani Nizomning 5-bandida ko‘rsatilgan hujjatlar bilan birgalikda Vazirlar Mahkamasiga kiritadi.
7. Vazirlar Mahkamasi kelib tushgan hujjatlarni o‘n kunlik muddatda Investitsiyalar va tashqi savdo vazirligining xulosasi va Nizomning 5-bandida ko‘rsatilgan hujjatlar asosida ko‘rib chiqadi hamda ko‘rib chiqish natijalarini Investitsiyalar va tashqi savdo vazirligi va tegishli mahalliy ijro etuvchi hokimiyat organlariga yuboradi.
Oldingi tahrirga qarang.
8. Qoraqalpog‘iston Respublikasi Vazirlar Kengashi Raisining o‘rinbosari — investitsiyalar va tashqi savdo vaziri, viloyatlar va Toshkent shahar hokimining o‘rinbosarlari — investitsiyalar va tashqi savdo boshqarmalari boshliqlari Kichik va yoshlar sanoat zonalarini boshqarish bo‘yicha yagona direksiyalar (keyingi o‘rinlarda — Yagona direksiyalar) bilan birgalikda Yoshlar sanoat zonalarining faoliyatini muvofiqlashtirib boradi, ularni rivojlantirish hamda faoliyatini samarali tashkil etish choralarini ko‘radi.
(8-band O‘zbekiston Respublikasi Vazirlar Mahkamasining 2023-yil 13-martdagi 105-sonli qarori tahririda — Qonunchilik ma’lumotlari milliy bazasi, 14.03.2023-y., 09/23/105/0144-son)
Oldingi tahrirga qarang.
9. Yagona direksiyalar Yoshlar sanoat zonalari faoliyatini muvofiqlashtirib borish doirasida quyidagilarni amalga oshiradi:
(9-bandning birinchi xatboshisi O‘zbekiston Respublikasi Vazirlar Mahkamasining 2023-yil 13-martdagi 105-sonli qarori tahririda — Qonunchilik ma’lumotlari milliy bazasi, 14.03.2023-y., 09/23/105/0144-son)
Yoshlar ishlari agentligining hududiy boshqarmalari bilan birgalikda investitsiya loyihalarini amalga oshirishning har bir bosqichida yosh tadbirkorlik subyektining hamda tegishli davlat organlarining o‘zaro hamkorligini tashkil etadi;
investitsiya loyihalarini amalga oshirish bilan bog‘liq bo‘lgan, shu jumladan mavjud byurokratik to‘siqlarni bartaraf etish bo‘yicha masalalarni hal etishga doir ishlarni tashkillashtiradi;
investitsiya loyihalarini ajratilgan yer maydonlari chegarasigacha yetarli quvvatda muhandislik-kommunikatsiya tarmoqlari va zarur infratuzilma bilan ta’minlash bo‘yicha tegishli tashkilotlarga murojaat qiladi;
investitsiya loyihalari bo‘yicha ular foydalanishga topshirilgunga qadar bo‘lgan jarayonning to‘liq monitoringini amalga oshiradi.
Investitsiyalar va tashqi savdo vazirligi huzuridagi Eksportni rag‘batlantirish agentligi Yoshlar sanoat zonalari hududidagi yosh tadbirkorlik subyekti tomonidan ishlab chiqariladigan mahsulotlar va xizmatlar haqidagi ma’lumotlar bazasini yuritadi va ularga yetakchi xalqaro elektron savdo maydonlariga chiqarishda ko‘maklashadi.
Oldingi tahrirga qarang.
10. O‘zbekiston Respublikasi Yoshlar ishlari agentligining hududiy boshqarmalari Yagona direksiyalar bilan birgalikda:
(10-bandning birinchi xatboshisi O‘zbekiston Respublikasi Vazirlar Mahkamasining 2023-yil 13-martdagi 105-sonli qarori tahririda — Qonunchilik ma’lumotlari milliy bazasi, 14.03.2023-y., 09/23/105/0144-son)
yoshlarning tadbirkorlik tashabbuslarini qo‘llab-quvvatlash tizimi doirasida nazarda tutilgan imkoniyatlar, imtiyozlar, amaliy ko‘maklashuv chora-tadbirlari yuzasidan yoshlar orasida keng targ‘ibot ishlarini olib boradi;
yoshlarning tadbirkorlik g‘oyalarini amalga oshirish maqsadida loyihaoldi hujjatlarini ishlab chiqish uchun “loyihalar fabrikasi”ga yo‘naltiradi;
Yoshlar sanoat zonalari hududida yosh tadbirkorlik subyektlarining loyihalarini amalga oshirilishini va ularning davlat tashkilotlari bilan samarali hamkorligini ta’minlaydi;
yosh tadbirkorlik subyektining eksport salohiyatini oshirish maqsadida har oyda mahalliy va xorijiy kompaniyalarni, mutaxassislarni jalb qilgan holda motivatsion biznes-seminarlar, treninglar, savdo missiyalari va biznes-forumlar tashkil etadi;
yosh tadbirkorlik subyektlarini ishlab chiqarilgan mahalliy mahsulotlarni eksport qilishdagi mavjud imtiyozlar va preferensiyalar to‘g‘risidagi ma’lumotlar bilan ta’minlaydi.
11. O‘zbekiston Respublikasi Yoshlar ishlari agentligining hududiy boshqarmalari “loyihalar fabrikasi” bilan birgalikda loyiha-takliflari asosida loyiha biznes-rejasini ishlab chiqishda, shuningdek moliyalashtirish uchun buyurtmanoma taqdim etilgan investitsiya loyihalariga doir loyihaoldi hujjatlarini ko‘rib chiqish va tayyorlashda yosh tadbirkorlik subyektlariga amaliy yordam ko‘rsatadi.
Oldingi tahrirga qarang.
(3-bob O‘zbekiston Respublikasi Vazirlar Mahkamasining 2023-yil 13-martdagi 105-sonli qaroriga asosan o‘z kuchini yo‘qotgan — Qonunchilik ma’lumotlari milliy bazasi, 14.03.2023-y., 09/23/105/0144-son)
4-bob. Yoshlar sanoat va tadbirkorlik zonasida investitsiya loyihalarini joylashtirish tartibi
Oldingi tahrirga qarang.
(22-band O‘zbekiston Respublikasi Vazirlar Mahkamasining 2023-yil 13-martdagi 105-sonli qaroriga asosan o‘z kuchini yo‘qotgan — Qonunchilik ma’lumotlari milliy bazasi, 14.03.2023-y., 09/23/105/0144-son)
Oldingi tahrirga qarang.
23. Yoshlar sanoat zonalari hududida yer uchastkalari elektron onlayn-auksion orqali ajratiladi, bo‘sh bino va inshootlar (davlat ko‘chmas mulk obyektlari) shartnoma asosida ijara to‘lovlari har yili Qoraqalpog‘iston Respublikasi, viloyatlar va Toshkent shahar hokimliklari tomonidan davlat ko‘chmas mulkidan foydalanganlik uchun belgilanadigan ijara to‘lovining eng kam miqdoridan oshmagan stavkalar bo‘yicha belgilangan tartibda ijaraga beriladi.
(23-band O‘zbekiston Respublikasi Vazirlar Mahkamasining 2022-yil 8-iyuldagi 375-sonli qarori tahririda — Qonunchilik ma’lumotlari milliy bazasi, 08.07.2022-y., 09/22/375/0618-son)
24. Yosh tadbirkorlik subyekti tomonidan investitsiya loyihasi Yoshlar sanoat zonalari hududiga joylashtirilgan kundan boshlab uch oy davomida loyihani amalga oshirish bo‘yicha choralar ko‘rilmasligi, shuningdek, ishlab chiqarish maydonlari va (yoki) yer maydonlaridan ularga doir uzoq muddatli ijara shartnomada ko‘rsatilgan maqsaddan tashqari foydalanilishi ajratilgan yer maydoni yoki ishlab chiqarish maydonlarini qaytarib olish uchun asos bo‘ladi.
5-bob. Yoshlar sanoat va tadbirkorlik zonasi hududida joylashgan binolar va inshootlarni xususiylashtirish tartibi
25. Yoshlar sanoat zonalari hududida loyiha tashabbuskorlari quyidagi huquqlardan foydalanadi:
o‘z mablag‘lari hisobidan qurilgan binolar va inshootlarga egalik huquqini qonunchilikda belgilangan tartibda rasmiylashtirish;
o‘z mablag‘lari hisobidan rekonstruksiya qilingan yoki kapital ta’mirlangan bino va inshootlarni yosh tadbirkorlik subyekti tomonidan amalga oshirilgan investitsiya loyihasi foydalanishga topshirilgan sanadan boshlab uch yildan keyin, rekonstruksiya qilish yoki kapital ta’mirlash xarajatlarini chegirib tashlagan holda, belgilangan tartibda aniqlanadigan baholash qiymati bo‘yicha xususiylashtirish;
investitsiya majburiyatlarini to‘liq bajarish sharti bilan (o‘z mablag‘lari hisobidan rekonstruksiya qilish va kapital ta’mirlashni amalga oshirmasdan), biroq investitsiya loyihasini amalga oshirish yakunlangan sanadan boshlab besh yildan keyin to‘lovlarni besh yil mobaynida teng ulushlarda amalga oshirish huquqi berilgan holda, belgilangan tartibda aniqlanadigan baholash qiymati bo‘yicha xususiylashtirish.
Oldingi tahrirga qarang.
251. Yagona direksiyaning tegishli qarorining qabul qilinishi Yoshlar sanoat zonalari yosh tadbirkorlik subyektlari tomonidan investitsiya loyihasini amalga oshirish to‘g‘risidagi bitimda nazarda tutilgan muddatlar tugagandan so‘ng o‘zlari qabul qilgan barcha investitsiya majburiyatlari bajarilganining tasdig‘i hisoblanadi.
Bunda kiritilgan investitsiyalar miqdori Yoshlar sanoat zonalari yosh tadbirkorlik subyekti tomonidan jalb etiladigan tashkilotlarning nazorat o‘lchovi va auditorlik tashkilotining hisoboti asosida aniqlanadi.
252. Yagona direksiya zaruratga ko‘ra, investitsiya majburiyatlari bajarilishini qabul qilish bo‘yicha komissiya tashkil etishi mumkin.
253. Yagona direksiya quyidagi asoslarga ko‘ra investitsiya majburiyatlari bajarilishini qabul qilishni rad etish to‘g‘risida qaror qabul qiladi:
Yoshlar sanoat zonalari yosh tadbirkorlik subyekti tomonidan investitsiya majburiyatlari to‘liq bajarilmaganda;
Yoshlar sanoat zonalari yosh tadbirkorlik subyekti o‘z faoliyatini loyihada ko‘rsatilgan quvvatda amalga oshirmaganda yoki investitsiya loyihasini amalga oshirish to‘g‘risidagi bitimda nazarda tutilgan faoliyatni amalga oshirmaganda;
Yoshlar sanoat zonalari yosh tadbirkorlik subyektiga mazkur Nizomga muvofiq yer uchastkalari hamda davlat ko‘chmas mulk obyektlari (ularning bir qismi) ajratib berilmaganda.
Yoshlar sanoat zonalari yosh tadbirkorlik subyekti Yagona direksiyaning investitsiya majburiyatlari bajarilishini rad etish to‘g‘risidagi qarori ustidan belgilangan tartibda sudga murojaat etishga haqli.
254. Yoshlar sanoat zonalari hududidagi davlat ko‘chmas mulk obyektlari (ularning bir qismi) mazkur Nizomga 4-ilovadagi sxemaga muvofiq xususiylashtiriladi.
Investitsiya majburiyatlarini bajargan Yoshlar sanoat zonalari yosh tadbirkorlik subyekti davlat ko‘chmas mulk obyektlarini (ularning bir qismini) xususiylashtirish uchun quyidagi hujjatlarni ilova qilgan holda Yagona direksiyaga ariza bilan murojaat qiladi:
investitsiya loyihasini amalga oshirish to‘g‘risidagi bitimga asosan davlat ko‘chmas mulk obyektlari (ularning bir qismi) qabul qilingan kundan boshlab xususiylashtirishga ariza berilgan davrda Yoshlar sanoat zonalari yosh tadbirkorlik subyekti tomonidan o‘z mablag‘lari hisobidan rekonstruksiya qilingan yoki kapital ta’mirlangan davlat ko‘chmas mulk obyektlari (ularning bir qismi) bo‘yicha nazorat o‘lchovi hamda Yoshlar sanoat yosh tadbirkorlik subyekti maqomini olganiga kamida uch yil bo‘lganini tasdiqlovchi hujjat;
Yoshlar sanoat zonalari yosh tadbirkorlik subyekti maqomini olganiga kamida besh yil bo‘lganini tasdiqlovchi hujjat va davlat ko‘chmas mulk obyektlariga (ularning bir qismiga) Yoshlar sanoat zonalari yosh tadbirkorlik subyekti tomonidan Yagona direksiya bilan kelishilgan holda ularga qilingan xarajatlar bo‘yicha nazorat o‘lchovi.
255. Yagona direksiya besh ish kuni ichida davlat ko‘chmas mulk obyektlarini (ularning bir qismini) xususiylashtirish bo‘yicha tegishli hujjatlarni (investitsiya va ijtimoiy majburiyatlarni bajarilganligi to‘g‘risida Yagona direksiya qarori, kadastr hujjati, nazorat o‘lchovi, Yoshlar sanoat zonalari yosh tadbirkorlik subyektiga ijara haqidan chegirma berilganligi to‘g‘risidagi ma’lumot) ilova qilgan holda, Davlat aktivlarini boshqarish agentligining hududiy boshqarmasiga taqdim etadi.
256. Davlat aktivlarini boshqarish agentligining hududiy boshqarmasi mazkur Nizomning 255-bandida nazarda tutilgan hujjatlar to‘liq taqdim etilmagan taqdirda, xulosa kelib tushgan paytdan boshlab uch ish kuni ichida kamchiliklarni bartaraf etish uchun hujjatlarni Yagona direksiyaga qaytaradi.
257. Davlat aktivlarini boshqarish agentligining hududiy boshqarmasi:
Vazirlar Mahkamasining 2014-yil 6-oktabrdagi 279-son qarori bilan tasdiqlangan Davlat ko‘chmas mulk obyektlarini sotish tartibi to‘g‘risidagi nizomga asosan buxgalteriya hisobi milliy standartlariga muvofiq besh ish kuni ichida davlat ko‘chmas mulki obyektini xatlovdan o‘tkazish to‘g‘risida balansda saqlovchiga yozma talabnoma yuboradi;
balansda saqlovchi tomonidan taqdim etilgan materiallar va hujjatlar ko‘rib chiqilgandan yetti kun muddatda baholovchi tashkilotni belgilangan tartibda jalb etadi. Bunda baholovchi tashkilotni jalb etish uchun ishlab chiqilgan texnik shartda o‘n kun muddatda baholovchi tashkilot tomonidan davlat ko‘chmas mulk obyektini baholash to‘g‘risidagi hisobot va ushbu hisobotning ishonchliligini ekspertizadan o‘tkazish natijalari haqidagi ekspert xulosasida obyektning bugungi kundagi baholangan qiymati va Yoshlar sanoat zonalari yosh tadbirkorlik subyekti tomonidan davlat ko‘chmas mulk obyektlariga (ularning bir qismiga) sarflangan xarajatlari chegirilgan holdagi qiymati, shuningdek, binoga sarflangan xarajatlarni chegirishda, avval mazkur Yoshlar sanoat zonalari yosh tadbirkorlik subyektiga ijara haqi yuzasidan berilgan chegirmalar inobatga olinishi lozimligi ko‘rsatiladi;
belgilangan tartibda baholovchi tashkilot jalb etilgandan so‘ng unga mazkur Nizomning 255-bandida nazarda tutilgan hujjatlarni hamda balansda saqlovchining rahbari tomonidan imzolangan tegishli xatlovdan o‘tkazish dalolatnomalari, madaniy meros, fuqaro muhofazasi obyektlari va servitut mavjudligi hamda Yoshlar sanoat zonalari yosh tadbirkorlik subyektiga ijara haqidan chegirma berilganligi to‘g‘risidagi ma’lumotlarni taqdim etadi.
258. Davlat ko‘chmas mulk obyektining bahosi baholovchi tashkilot tomonidan aniqlangandan keyin Davlat aktivlarini boshqarish agentligining hududiy boshqarmasi bir ish kuni ichida Yoshlar sanoat zonalari yosh tadbirkorlik subyektiga davlat ko‘chmas mulk obyektini baholangan qiymatda sotib olish bo‘yicha yozma taklif (shaxsan tilxat orqali yoki pochtadan topshirilganligi ma’lum qilinadigan buyurtma xat orqali) taqdim etadi.
Bunda yosh tadbirkorlik subyekti tomonidan baholash to‘g‘risidagi hisobotning ishonchliligini ekspertizadan o‘tkazish natijalari haqida ekspert xulosasi olinishi mumkin.
Yoshlar sanoat zonalari yosh tadbirkorlik subyektining davlat ko‘chmas mulk obyektini sotib olish yuzasidan roziligi olingan taqdirda, o‘n ish kuni ichida davlat ko‘chmas mulk obyektini Yoshlar sanoat zonalari yosh tadbirkorlik subyekti bilan to‘g‘ridan-to‘g‘ri oldi-sotdi shartnomasi tuzish orqali sotadi.
Bunda Yoshlar sanoat zonalari yosh tadbirkorlik subyekti davlat ko‘chmas mulk obyektini sotib olishni rad etgan yoki bir oy muddatda munosabat bildirmagan taqdirda, davlat mulkini ijaraga olish bo‘yicha shartnomada belgilangan muddatda faoliyatini amalga oshirishga, shuningdek, ijaraga olish shartnomasi bo‘yicha muddat yakunlanganda, O‘zbekiston Respublikasining Fuqarolik kodeksiga asosan qayta shartnoma rasmiylashtirishga haqlidir.
Taraflarning o‘zaro kelishuviga erishish imkoniyati bo‘lmagan taqdirda, O‘zbekiston Respublikasi qonunchiligiga muvofiq O‘zbekiston Respublikasi sudlarida ko‘rib chiqiladi.
Taraflar sudlarga murojaat qilishdan avval kelishmovchiliklarni muzokaralar yo‘li bilan hal qilish uchun barcha zarur choralarni ko‘rish majburiyatini o‘z zimmalariga oladilar.
259. Davlat ko‘chmas mulk obyektlarini sotib olish uchun to‘lovlarni amalga oshirish muddati oldi-sotdi shartnomasi kuchga kirgan kundan boshlab besh yil ichida teng ulushlarda to‘lanishi mumkin.
Bunda to‘lovning 35 foizi bir oy ichida to‘lanishi lozim, agar to‘lanmagan taqdirda, Markaziy bankning asosiy stavkasi bo‘yicha foizlar hisoblanadi.
Davlat aktivlarini boshqarish agentligining hududiy boshqarmasi sotilgan davlat ko‘chmas mulk obyekti bo‘yicha to‘lovlar va penya (yuzaga kelgan taqdirda) to‘liq hajmda qoplangan kundan boshlab besh ish kuni ichida Yoshlar sanoat zonalari yosh tadbirkorlik subyektiga mulk huquqini tasdiqlovchi davlat orderini beradi.
2510. O‘zbekiston Respublikasining “Qishloq xo‘jaligiga mo‘ljallanmagan yer uchastkalarini xususiylashtirish to‘g‘risida”gi Qonuni doirasida Yoshlar sanoat zonalari hududidagi yer uchastkalari Vazirlar Mahkamasining 2022-yil 14-fevraldagi 71-son qarori bilan tasdiqlangan O‘zbekiston Respublikasi fuqarolari va yuridik shaxslariga doimiy foydalanish (egalik qilish), ijara va meros qilib qoldiriladigan umrbod egalik qilish huquqi asosida tegishli bo‘lgan yer uchastkalarini xususiylashtirish bo‘yicha davlat xizmatlari ko‘rsatishga doir ma’muriy reglament talablari asosida xususiylashtiriladi.
2511. Yoshlar sanoat zonalari hududida joylashgan va tadbirkorlarga berilgan hamda investitsiya bitimlari yoki shartnomalarda xususiylashtirilishi ko‘rsatilmagan davlat ko‘chmas mulk obyektlari investitsiya va ijtimoiy majburiyatlarni to‘liq bajargan ishtirokchilarga qonunga muvofiq xususiylashtirib beriladi.
(251 — 2511-bandlar O‘zbekiston Respublikasi Vazirlar Mahkamasining 2024-yil 17-iyuldagi 432-sonli qaroriga asosan kiritilgan — Qonunchilik ma’lumotlari milliy bazasi, 20.07.2024-y., 09/24/432/0535-son)
6-bob. Tijorat banklari tomonidan qurilgan bino va inshootlarni lizing yoki ijaraga berish tartibi
Oldingi tahrirga qarang.
26. Qoraqalpog‘iston Respublikasi, viloyatlar va Toshkent shahriga biriktirilgan tijorat banklari o‘zlariga biriktirilgan hududlardagi Yoshlar sanoat zonalarida o‘z mablag‘lari va jalb qilingan mablag‘lar hisobidan lizingga yoki ijaraga berish maqsadida bino va inshootlar qurishi mumkin.
Yoshlar sanoat zonalari hududida quriladigan ishlab chiqarish va xizmat ko‘rsatish binolari birinchi bosqichda 2-3 qavat qilib, kelgusida 5 qavatgacha qurish imkonini beruvchi loyihalar asosida barpo etiladi.
(26-band O‘zbekiston Respublikasi Vazirlar Mahkamasining 2023-yil 13-martdagi 105-sonli qarori tahririda — Qonunchilik ma’lumotlari milliy bazasi, 14.03.2023-y., 09/23/105/0144-son)
27. Tijorat banklari tomonidan qurilgan bino va inshootlarni yosh tadbirkorlik subyektlariga lizingga berishda ular boshlang‘ich to‘lov sifatida mazkur obyektlar qiymatining kamida 10 foizlik qismini to‘lashi talab etiladi.
28. Tijorat banklari tomonidan yosh tadbirkorlik subyektiga bino va inshootlarni lizing yoki ijaraga berish shartnoma asosida amalga oshiriladi.
Oldingi tahrirga qarang.
29. Yagona direksiyalar tomonidan investitsiya loyihalarining ma’qullanishi tijorat banki tomonidan bino va inshootlarning yosh tadbirkorlik subyektlariga lizing yoki ijara shartlari asosida ajratilishi uchun asos bo‘lib xizmat qiladi.
(29-band O‘zbekiston Respublikasi Vazirlar Mahkamasining 2023-yil 13-martdagi 105-sonli qarori tahririda — Qonunchilik ma’lumotlari milliy bazasi, 14.03.2023-y., 09/23/105/0144-son)
7-bob. Yakunlovchi qoidalar
30. Yoshlar sanoat zonalari faoliyatini tugatish haqidagi qaror Qoraqalpog‘iston Respublikasi Vazirlar Kengashi, viloyatlar va Toshkent shahar hokimliklari tomonidan Vazirlar Mahkamasi hamda Investitsiyalar va tashqi savdo vazirligi bilan kelishilgan holda qabul qilinadi.
Oldingi tahrirga qarang.
31. Shahar (tuman) hokimliklari hamda Yagona direksiyalar, investitsiya loyihasi Yoshlar sanoat zonalari hududiga joylashtirilgan yosh tadbirkorlik subyektlari, shuningdek, manfaatdor tashkilotlar rahbarlari ushbu Nizom talablariga rioya etilishiga shaxsan mas’ul hisoblanadi.
(31-band O‘zbekiston Respublikasi Vazirlar Mahkamasining 2023-yil 13-martdagi 105-sonli qarori tahririda — Qonunchilik ma’lumotlari milliy bazasi, 14.03.2023-y., 09/23/105/0144-son)
32. Ushbu Nizomning talablarini bajarishda yuzaga keladigan nizo va kelishmovchiliklar qonunchilik hujjatlariga muvofiq sud tartibida ko‘rib chiqiladi.
",https://www.lex.uz/uz/docs/-5415709
53,Namangan viloyatida tadbirkorlikni yanada qo‘llab-quvvatlash va muhandislik-kommunikatsiya tarmoqlarini rivojlantirish chora-tadbirlari to‘g‘risida,"Namangan viloyatida tadbirkorlikni yanada qo‘llab-quvvatlash, aholi bandligini ta’minlash va muhandislik-kommunikatsiya tarmoqlarini rivojlantirish uchun moliyaviy resurslar ajratish maqsadida:
1. Investitsiyalar va tashqi savdo vazirligi, Iqtisodiy taraqqiyot va kambag‘allikni qisqartirish vazirligi hamda Moliya vazirligining Tiklanish va taraqqiyot jamg‘armasi hisobidan Namangan viloyati hokimligiga 10 yil muddatga, 3 yillik imtiyozli davrni hisobga olgan holda, foiz stavkasi yiliga 2,5 foizni tashkil qiladigan 30 million AQSh dollari miqdoridagi kredit ajratish to‘g‘risidagi taklifi ma’qullansin.
2. Namangan viloyati hokimligi mazkur qarorning 1-bandida belgilangan mablag‘larni quyidagi maqsadlarga yo‘naltirsin:
Namangan shahrining markazlashgan issiqlik tizimini qurish va rekonstruksiya qilishga — 15 million AQSh dollari ekvivalenti;
Namangan shahrining eski shahar hududi infratuzilmasini yaxshilash, aholi bandligini ta’minlash, shahardagi Yangiariq, Shimoliy Farg‘ona kanallari va Namangansoy qirg‘oqlarini obodonlashtirish ishlariga — 10 million AQSh dollari ekvivalenti;
kichik sanoat hamda yoshlar sanoat va tadbirkorlik zonalarini rivojlantirishga — 5 million AQSh dollari ekvivalenti.
Bunda, mazkur bandda nazarda tutilgan mablag‘lar taqsimotiga, zarur hollarda, Vazirlar Mahkamasi (A.N. Aripov) tomonidan o‘zgartirishlar kiritilishi mumkin.
3. Mazkur qarorning 2-bandi ikkinchi xatboshisida ko‘rsatilgan tadbirlar bo‘yicha 2021-yilning 20-noyabriga qadar obyektni qurish va rekonstruksiya qilishda zarur bo‘ladigan, Uy-joy kommunal xizmat ko‘rsatish vazirligi (Sh.S. Hidoyatov) tomonidan shakllantiriladigan ro‘yxatlar bo‘yicha olib kiriladigan qozonxonalar, asbob-uskunalar, butlovchi buyumlar, ehtiyot qismlari, metall konstruksiyalar, suvni tayyorlash uchun kimyoviy moddalar bojxona bojidan ozod etilsin.
4. Belgilansinki:
mazkur qaror bilan ajratilayotgan mablag‘lardan maqsadli va samarali foydalanilishi uchun Namangan viloyati hokimligi mas’ul ijro etuvchi organ hisoblanadi;
Namangan shahrining markazlashgan issiqlik tizimini qurish va rekonstruksiya qilish uchun ajratilgan kreditni qoplash va xizmat ko‘rsatish bilan bog‘liq xarajatlar Namangan viloyatining mahalliy budjeti, Namangan viloyati “Issiqlik manbai” ishlab chiqarish DUK mablag‘lari hamda qonun hujjatlarida taqiqlanmagan boshqa manbalar hisobidan qoplanadi;
Namangan shahrining eski shahar hududi infratuzilmasini yaxshilash, aholi bandligini ta’minlash, shahardagi Yangiariq, Shimoliy Farg‘ona kanallari va Namangansoy qirg‘oqlarini obodonlashtirish, kichik sanoat hamda yoshlar sanoat va tadbirkorlik zonalarini rivojlantirish uchun ajratilgan kreditlarni qoplash va xizmat ko‘rsatish bilan bog‘liq xarajatlar Namangan viloyatining mahalliy budjeti hamda qonunchilik hujjatlarida taqiqlanmagan boshqa manbalar hisobidan qoplanadi.
Oldingi tahrirga qarang.
(5-band O‘zbekiston Respublikasi Prezidentining 2023-yil 10-noyabrdagi PF-193-sonli Farmoniga asosan o‘z kuchini yo‘qotgan — Qonunchilik ma’lumotlari milliy bazasi, 11.11.2023-y., 06/23/193/0844-son)
6. Belgilansinki, O‘zbekiston Respublikasi Prezidentining 2021-yil 27-martdagi “Oilaviy tadbirkorlikni rivojlantirish dasturlari doirasida amalga oshiriladigan qo‘shimcha chora-tadbirlar to‘g‘risida”gi PQ-5041-son qaroriga asosan “Har bir oila — tadbirkor” dasturi doirasida Tiklanish va taraqqiyot jamg‘armasi hisobidan Namangan viloyati uchun ajratilgan mablag‘lardan:
100 milliard so‘m miqdoridagi mablag‘ “mahallabay” ishlash tizimi orqali aniqlangan drayver loyihalarni kreditlash uchun;
100 milliard so‘m miqdoridagi mablag‘ “Turon bank” ATBning ustav kapitalidagi Tiklanish va taraqqiyot jamg‘armasining ulushini oshirishga yo‘naltirish yo‘li bilan limonchilikni rivojlantirish loyihalarini kreditlash uchun ajratiladi.
7. Namangan viloyatida turizm infratuzilmasini rivojlantirish uchun:
O‘zbekiston Respublikasi Prezidentining 2021-yil 9-fevraldagi “O‘zbekiston Respublikasida ichki va ziyorat turizmini yanada rivojlantirish chora-tadbirlari to‘g‘risida”gi PF-6165-son Farmoni 9-bandiga muvofiq O‘zbekiston Respublikasi Davlat budjeti hamda Tiklanish va taraqqiyot jamg‘armasi hisobidan teng ulushlarda 1 trillion so‘m miqdorida ajratilganligi;
O‘zbekiston Respublikasi Prezidentining 2021-yil 2-apreldagi “Obod qishloq” va “Obod mahalla” dasturlarini amalga oshirish bo‘yicha qo‘shimcha chora-tadbirlar to‘g‘risida”gi PQ-5048-son qarori bilan tasdiqlangan Turizm infratuzilmasini rivojlantirish yig‘ma parametrlariga asosan ajratilgan 1 trillion so‘mdan Namangan viloyati uchun 37,5 mlrd so‘m ajratilganligi, shuningdek, mazkur parametrlarga, zarur hollarda, Vazirlar Mahkamasi tomonidan o‘zgartirishlar kiritilishi mumkinligi belgilanganligi ma’lumot uchun qabul qilinsin.
8. Namangan viloyati hokimligi Uy-joy kommunal xizmat ko‘rsatish vazirligi, Iqtisodiy taraqqiyot va kambag‘allikni qisqartirish vazirligi, Suv xo‘jaligi vazirligi bilan birgalikda ikki hafta muddatda mazkur qarorning 2-bandida belgilangan tadbirlar bo‘yicha manzilli dasturlarni shakllantirsin hamda tasdiqlash uchun Vazirlar Mahkamasiga kiritilishini ta’minlasin.
9. O‘zbekiston Respublikasi Prezidentining 2021-yil 27-martdagi “Oilaviy tadbirkorlikni rivojlantirish dasturlari doirasida amalga oshiriladigan qo‘shimcha chora-tadbirlar to‘g‘risida”gi PQ-5041-son qaroriga ilovaga muvofiq o‘zgartirishlar kiritilsin.
10. Namangan viloyati hokimligi:
ikki oy muddatda “2021-yil uchun O‘zbekiston Respublikasining Davlat budjeti to‘g‘risida”gi O‘zbekiston Respublikasi Qonuniga o‘zgartirish va qo‘shimchalar kiritish haqida”gi O‘zbekiston Respublikasi qonuni loyihasini;
har chorakda tadbirkorlikni yanada qo‘llab-quvvatlash va muhandislik-kommunikatsiya tarmoqlarini rivojlantirishga yo‘naltirilgan mablag‘lardan samarali foydalanish bo‘yicha amalga oshirilgan chora-tadbirlarning natijadorligi to‘g‘risidagi hisobotni Vazirlar Mahkamasiga kiritsin.
11. Uy-joy kommunal xizmat ko‘rsatish vazirligi boshqa manfaatdor vazirlik va idoralar bilan birgalikda ikki oy muddatda qonunchilik hujjatlariga mazkur qarordan kelib chiqadigan o‘zgartirish va qo‘shimchalar to‘g‘risida Vazirlar Mahkamasiga takliflar kiritsin.
12. Mazkur qarorning ijrosini samarali tashkil etishga mas’ul va javobgar etib O‘zbekiston Respublikasi Bosh vazirining o‘rinbosari J.A. Kuchkarov hamda Namangan viloyati hokimi Sh.Sh. Abdurazakov belgilansin.
Qaror ijrosi uchun mas’ul idoralar faoliyatini muvofiqlashtirish va nazorat qilish O‘zbekiston Respublikasining Bosh vaziri A.N. Aripov zimmasiga yuklansin.
O‘zbekiston Respublikasi Prezidenti Sh. MIRZIYOYEV
Toshkent sh.,
2021-yil 21-aprel,
PQ-5084-son
O‘zbekiston Respublikasi Prezidentining 2021-yil 21-apreldagi PQ-5084-son qaroriga
ILOVA
O‘zbekiston Respublikasi Prezidentining 2021-yil 27-martdagi “Oilaviy tadbirkorlikni rivojlantirish dasturlari doirasida amalga oshiriladigan qo‘shimcha chora-tadbirlar to‘g‘risida”gi PQ-5041-son qaroriga kiritilayotgan o‘zgartirishlar
1. 4-bandning “b” kichik bandi ikkinchi xatboshisidagi va 5-bandning birinchi xatboshisidagi “1,6” raqami “1,5” raqami bilan almashtirilsin.
2. 1-ilovada:
a) “Jami” pozitsiyasida:
“2021-yilda yo‘naltiriladigan mablag‘lar” ustunidagi “9 140” raqami “9 040” raqami bilan almashtirilsin;
“Tiklanish va taraqqiyot jamg‘armasi hisobidan” ustunidagi “2 540” raqami “2 440” raqami bilan almashtirilsin;
b) 1-bandda:
“2021-yilda yo‘naltiriladigan mablag‘lar” ustunidagi “5 638” raqami “5 538” raqami bilan almashtirilsin;
“Tiklanish va taraqqiyot jamg‘armasi hisobidan” ustunidagi “1 600” raqami “1 500” raqami bilan almashtirilsin;
3. 2-ilovada:
a) “Jami” pozitsiyasida:
“Jami” ustunidagi “9 140” raqami “9 040” raqami bilan almashtirilsin;
“Har bir oila — tadbirkor” dasturi” ustunidagi “5 638” raqami “5 538” raqami bilan almashtirilsin;
b) 6-bandda:
“Jami” ustunidagi “885” raqami “785” raqami bilan;
“Har bir oila — tadbirkor” dasturi” ustunidagi “602” raqami “502” raqami bilan almashtirilsin.",https://www.lex.uz/uz/docs/-5381230
54,Normativ-huquqiy hujjatlar to‘g‘risida,"1-bob. Umumiy qoidalar
1-modda. Ushbu Qonunning maqsadi
Ushbu Qonunning maqsadi normativ-huquqiy hujjatlar tushunchasini, turlarini, ushbu hujjatlarning o‘zaro yuridik kuchi va nisbatini belgilashdan, shuningdek ularni rejalashtirish, tashabbus qilish, tayyorlash, ekspertizadan o‘tkazish, kelishish, qabul qilish, e’lon qilish, ularning ijrosini tashkil etishni ta’minlash sohasidagi munosabatlarni tartibga solishdan iborat.
2-modda. Normativ-huquqiy hujjatlar to‘g‘risidagi qonunchilik
Normativ-huquqiy hujjatlar to‘g‘risidagi qonunchilik ushbu Qonun va boshqa qonunchilik hujjatlaridan iboratdir.
Qoraqalpog‘iston Respublikasi normativ-huquqiy hujjatlarining turlari va o‘zaro nisbati, normativ-huquqiy hujjatlarni tayyorlash tartibiga hamda ularning mazmuniga qo‘yiladigan asosiy talablar va ijrosini tashkil etishni ta’minlash Qoraqalpog‘iston Respublikasi qonunchiligi bilan ham belgilanadi.
O‘zbekiston Respublikasining xalqaro shartnomalarini tuzish, e’lon qilish, ro‘yxatdan o‘tkazish va saqlash tartibi O‘zbekiston Respublikasining “O‘zbekiston Respublikasining xalqaro shartnomalari to‘g‘risida”gi Qonuni bilan belgilanadi.
3-modda. Normativ-huquqiy hujjat tushunchasi
Normativ-huquqiy hujjat qonunchilikka muvofiq qabul qilingan, umummajburiy davlat ko‘rsatmalari sifatida huquqiy normalarni belgilashga, o‘zgartirishga yoki bekor qilishga qaratilgan rasmiy hujjatdir.
4-modda. Normativ-huquqiy hujjatlar qabul qilish huquqiga ega bo‘lgan organlar yoki mansabdor shaxslar
Oldingi tahrirga qarang.
O‘zbekiston Respublikasi Oliy Majlisining palatalari, O‘zbekiston Respublikasining Prezidenti, O‘zbekiston Respublikasi Vazirlar Mahkamasi, vazirliklar va idoralar, mahalliy davlat hokimiyati organlari normativ-huquqiy hujjatlar qabul qilish huquqiga ega bo‘lgan organlar yoki mansabdor shaxslardir (bundan buyon matnda normativ-huquqiy hujjatlar qabul qilish huquqiga ega bo‘lgan organlar deb yuritiladi).
(4-moddaning birinchi qismi O‘zbekiston Respublikasining 2023-yil 28-noyabrdagi O‘RQ-880-sonli Qonuni tahririda — Qonunchilik ma’lumotlari milliy bazasi, 29.11.2023-y., 03/23/880/0905-son)
Fuqarolar O‘zbekiston Respublikasining “O‘zbekiston Respublikasining referendumi to‘g‘risida”gi Qonunida belgilangan tartibda o‘tkaziladigan referendum yo‘li bilan normativ-huquqiy hujjatlar qabul qilishi mumkin.
5-modda. Ushbu Qonunning asosiy prinsiplari
Ushbu Qonunning asosiy prinsiplari quyidagilardan iborat:
konstitutsiyaviylik;
qonuniylik;
jismoniy va yuridik shaxslarning huquqlari hamda qonuniy manfaatlarini, jamiyat va davlat manfaatlarini himoya qilish hamda ularning ustuvorligi;
oshkoralik;
ilmiylik;
ijtimoiy munosabatlarni huquqiy jihatdan tartibga solishning tizimliligi va kompleksliligi;
ijtimoiy munosabatlarni huquqiy jihatdan tartibga solishning barqarorligi.
2-bob. O‘zbekiston Respublikasining qonunchilik tizimi
6-modda. Normativ-huquqiy hujjatlarning turlari
Normativ-huquqiy hujjatlarning turlari quyidagilardan iborat:
O‘zbekiston Respublikasining Konstitutsiyasi;
O‘zbekiston Respublikasining qonunlari;
O‘zbekiston Respublikasi Oliy Majlisi palatalarining qarorlari;
O‘zbekiston Respublikasi Prezidentining farmonlari va qarorlari;
O‘zbekiston Respublikasi Vazirlar Mahkamasining qarorlari;
Oldingi tahrirga qarang.
vazirliklar va idoralarning buyruqlari hamda qarorlari;
(6-moddaning yettinchi xatboshisi O‘zbekiston Respublikasining 2023-yil 28-noyabrdagi O‘RQ-880-sonli Qonuni tahririda — Qonunchilik ma’lumotlari milliy bazasi, 29.11.2023-y., 03/23/880/0905-son)
mahalliy davlat hokimiyati organlarining qarorlari.
7-modda. O‘zbekiston Respublikasining qonunchiligi
Normativ-huquqiy hujjatlar qonunchilik hujjatlari bo‘lib, ular O‘zbekiston Respublikasining qonunchiligini tashkil etadi.
O‘zbekiston Respublikasining Konstitutsiyasi va qonunlari, O‘zbekiston Respublikasi Oliy Majlisi palatalarining qarorlari qonun hujjatlaridir.
Oldingi tahrirga qarang.
O‘zbekiston Respublikasi Prezidentining farmonlari va qarorlari, O‘zbekiston Respublikasi Vazirlar Mahkamasining qarorlari, vazirliklar va idoralarning buyruqlari hamda qarorlari, mahalliy davlat hokimiyati organlarining qarorlari qonunosti hujjatlaridir.
(7-moddaning uchinchi qismi O‘zbekiston Respublikasining 2023-yil 28-noyabrdagi O‘RQ-880-sonli Qonuni tahririda — Qonunchilik ma’lumotlari milliy bazasi, 29.11.2023-y., 03/23/880/0905-son)
8-modda. O‘zbekiston Respublikasi Konstitutsiyasi va qonunlarining ustuvorligi.
O‘zbekiston Respublikasida O‘zbekiston Respublikasi Konstitutsiyasi va qonunlarining so‘zsiz ustuvorligi tan olinadi.
Oldingi tahrirga qarang.
O‘zbekiston Respublikasi Konstitutsiyasi mamlakatning butun hududida oliy yuridik kuchga ega, to‘g‘ridan-to‘g‘ri amal qiladi va yagona huquqiy makonning asosini tashkil etadi.
(8-moddaning ikkinchi qismi O‘zbekiston Respublikasining 2024-yil 19-fevraldagi O‘RQ-909-sonli Qonuni tahririda — Qonunchilik ma’lumotlari milliy bazasi, 19.02.2024-y., 03/24/909/0133-son)
O‘zbekiston Respublikasining qonunlari va boshqa normativ-huquqiy hujjatlar O‘zbekiston Respublikasining Konstitutsiyasi asosida va uni ijro etish uchun qabul qilinadi hamda uning normalari va prinsiplariga zid bo‘lishi mumkin emas.
9-modda. O‘zbekiston Respublikasining qonunlari
O‘zbekiston Respublikasining qonunlari eng muhim va barqaror ijtimoiy munosabatlarni tartibga soladi hamda O‘zbekiston Respublikasi Oliy Majlisi tomonidan yoki referendum o‘tkazish yo‘li bilan qabul qilinadi.
O‘zbekiston Respublikasining qonunlari konstitutsiyaviy qonunlar tarzida qabul qilinishi mumkin.
O‘zbekiston Respublikasining Konstitutsiyasiga o‘zgartish va qo‘shimchalar kiritilishini nazarda tutuvchi O‘zbekiston Respublikasi qonunlari konstitutsiyaviy qonunlar tarzida qabul qilinadi.
O‘zbekiston Respublikasining qonunlari huquqiy prinsiplar va normalarni mustahkamlovchi, birlashtiruvchi, tizimlashtiruvchi, shuningdek ijtimoiy munosabatlar eng muhim sohasining huquqiy jihatdan kompleks tartibga solinishini ta’minlovchi kodekslar tarzida qabul qilinishi mumkin.
10-modda. O‘zbekiston Respublikasi Oliy Majlisi palatalarining qarorlari
O‘zbekiston Respublikasi Oliy Majlisi palatalari O‘zbekiston Respublikasining Konstitutsiyasi va qonunlari asosida hamda ularni ijro etish uchun qarorlar tarzida normativ-huquqiy hujjatlar qabul qiladi.
11-modda. Qonunosti hujjatlarini tartibga solish doiralari
Qonunosti hujjatlarida qonun hujjatlari darajasida tartibga solinishi lozim bo‘lgan masalalar bo‘yicha normalar belgilanishiga yo‘l qo‘yilmaydi.
12-modda. O‘zbekiston Respublikasi Prezidentining farmonlari va qarorlari
O‘zbekiston Respublikasi Prezidenti O‘zbekiston Respublikasining Konstitutsiyasi va qonunlari asosida hamda ularni ijro etish uchun farmonlar va qarorlar tarzida normativ-huquqiy hujjatlar qabul qiladi.
13-modda. O‘zbekiston Respublikasi Vazirlar Mahkamasining qarorlari
O‘zbekiston Respublikasi Vazirlar Mahkamasi O‘zbekiston Respublikasining Konstitutsiyasi va qonunlari, O‘zbekiston Respublikasi Oliy Majlisi palatalarining qarorlari, O‘zbekiston Respublikasi Prezidentining farmonlari va qarorlari asosida hamda ularni ijro etish uchun qarorlar tarzida normativ-huquqiy hujjatlar qabul qiladi.
Oldingi tahrirga qarang.
14-modda. Vazirliklar va idoralarning buyruqlari hamda qarorlari
(14-moddaning nomi O‘zbekiston Respublikasining 2023-yil 28-noyabrdagi O‘RQ-880-sonli Qonuni tahririda — Qonunchilik ma’lumotlari milliy bazasi, 29.11.2023-y., 03/23/880/0905-son)
Oldingi tahrirga qarang.
Vazirliklar va idoralar, agar ularga qonun hujjatlari, O‘zbekiston Respublikasi Prezidentining farmonlari va qarorlari, O‘zbekiston Respublikasi Vazirlar Mahkamasining qarorlari bilan tegishli normativ-huquqiy hujjatlarni qabul qilish yoki ijtimoiy munosabatlarni huquqiy jihatdan tartibga solish bo‘yicha vakolatlar berilgan bo‘lsa, normativ-huquqiy hujjatlar qabul qilishi mumkin.
(14-moddaning birinchi qismi O‘zbekiston Respublikasining 2023-yil 28-noyabrdagi O‘RQ-880-sonli Qonuni tahririda — Qonunchilik ma’lumotlari milliy bazasi, 29.11.2023-y., 03/23/880/0905-son)
Oldingi tahrirga qarang.
Vazirliklar va idoralar o‘z vakolatlari doirasida buyruqlar va qarorlar tarzidagi normativ-huquqiy hujjatlar qabul qiladi.
(14-moddaning ikkinchi qismi O‘zbekiston Respublikasining 2023-yil 28-noyabrdagi O‘RQ-880-sonli Qonuni tahririda — Qonunchilik ma’lumotlari milliy bazasi, 29.11.2023-y., 03/23/880/0905-son)
Buyruqlar vazirlik va idora nomidan qaror qabul qilish yakka tartibda amalga oshiriladigan vazirlik yoki idoralar rahbarlari tomonidan qabul qilinadi.
Oldingi tahrirga qarang.
Qarorlar idoralar nomidan qaror qabul qilish kollegial organlari tomonidan amalga oshiriladigan idoralar tomonidan qabul qilinadi.
(14-moddaning to‘rtinchi qismi O‘zbekiston Respublikasining 2023-yil 28-noyabrdagi O‘RQ-880-sonli Qonuni tahririda — Qonunchilik ma’lumotlari milliy bazasi, 29.11.2023-y., 03/23/880/0905-son)
Oldingi tahrirga qarang.
Vazirliklar va idoralarning buyruqlari hamda qarorlari boshqa vazirliklar yoki idoralar bilan kelishilgan holda qabul qilinishi mumkin.
(14-moddaning beshinchi qismi O‘zbekiston Respublikasining 2023-yil 28-noyabrdagi O‘RQ-880-sonli Qonuni tahririda — Qonunchilik ma’lumotlari milliy bazasi, 29.11.2023-y., 03/23/880/0905-son)
Oldingi tahrirga qarang.
Vazirliklar va idoralar tomonidan qo‘shma qarorlar tarzida normativ-huquqiy hujjatlar qabul qilinishi mumkin.
(14-moddaning oltinchi qismi O‘zbekiston Respublikasining 2023-yil 28-noyabrdagi O‘RQ-880-sonli Qonuni tahririda — Qonunchilik ma’lumotlari milliy bazasi, 29.11.2023-y., 03/23/880/0905-son)
Oldingi tahrirga qarang.
Vazirliklar va idoralarning tarkibiy bo‘linmalari hamda hududiy organlari normativ-huquqiy hujjatlar qabul qilishga haqli emas.
(14-moddaning yettinchi qismi O‘zbekiston Respublikasining 2023-yil 28-noyabrdagi O‘RQ-880-sonli Qonuni tahririda — Qonunchilik ma’lumotlari milliy bazasi, 29.11.2023-y., 03/23/880/0905-son)
Oldingi tahrirga qarang.
15-modda. Vazirliklar yoki idoralar tomonidan qabul qilingan normativ-huquqiy hujjatlarga nisbatan huquqiy vorislik
(15-moddaning nomi O‘zbekiston Respublikasining 2023-yil 28-noyabrdagi O‘RQ-880-sonli Qonuni tahririda — Qonunchilik ma’lumotlari milliy bazasi, 29.11.2023-y., 03/23/880/0905-son)
Oldingi tahrirga qarang.
Tegishli normativ-huquqiy hujjatlarni qabul qilish huquqi berilgan vazirlik yoki idora qayta tashkil etilgan taqdirda, huquqiy vorisga o‘z vakolatlari doirasida normativ-huquqiy hujjatlar qabul qilish huquqi bilan birga ilgari qabul qilingan normativ-huquqiy hujjatlarga o‘zgartishlar, qo‘shimchalar kiritish, ularning amal qilishini to‘xtatib turish va tugatish vakolatlari ham o‘tadi, bundan ushbu moddaning ikkinchi qismida nazarda tutilgan hollar mustasno.
(15-moddaning birinchi qismi O‘zbekiston Respublikasining 2023-yil 28-noyabrdagi O‘RQ-880-sonli Qonuni tahririda — Qonunchilik ma’lumotlari milliy bazasi, 29.11.2023-y., 03/23/880/0905-son)
Oldingi tahrirga qarang.
Vazirlik yoki idora tugatilgan yoxud u tegishli normativ-huquqiy hujjatlarni qabul qilish huquqini huquqiy vorisiga bermasdan qayta tashkil etilgan taqdirda, ilgari qabul qilingan normativ-huquqiy hujjatlarga o‘zgartishlar, qo‘shimchalar kiritish, ularning amal qilishini to‘xtatib turish va tugatish vakolatlari yuqori turuvchi organga yoki boshqa vakolatli organga o‘tadi.
(15-moddaning ikkinchi qismi O‘zbekiston Respublikasining 2023-yil 28-noyabrdagi O‘RQ-880-sonli Qonuni tahririda — Qonunchilik ma’lumotlari milliy bazasi, 29.11.2023-y., 03/23/880/0905-son)
Oldingi tahrirga qarang.
Vazirlik yoki idora qayta nomlangan taqdirda, uning ilgarigi nomi ko‘rsatilgan normativ-huquqiy hujjatlarning qayta nomlanishiga oid qismiga o‘zgartirish yoki qo‘shimcha kiritilishi lozim. Bunday o‘zgartirishlar yoxud qo‘shimchalar kiritilguniga qadar ilgarigi nomni o‘z ichiga olgan normativ-huquqiy hujjatlarning amal qilishi qayta nomlangan vazirlikka yoki idoraga nisbatan to‘liq hajmda tatbiq etiladi.
(15-moddaning uchinchi qismi O‘zbekiston Respublikasining 2023-yil 28-noyabrdagi O‘RQ-880-sonli Qonuni tahririda — Qonunchilik ma’lumotlari milliy bazasi, 29.11.2023-y., 03/23/880/0905-son)
Oldingi tahrirga qarang.
Vazirlik yoki idora maqomining o‘zgarishi ular tomonidan ilgari qabul qilingan normativ-huquqiy hujjatlarning amal qilishi tugatilishiga olib kelmaydi.
(15-moddaning to‘rtinchi qismi O‘zbekiston Respublikasining 2023-yil 28-noyabrdagi O‘RQ-880-sonli Qonuni tahririda — Qonunchilik ma’lumotlari milliy bazasi, 29.11.2023-y., 03/23/880/0905-son)
16-modda. Mahalliy davlat hokimiyati organlarining qarorlari
Xalq deputatlari viloyat, tuman va shahar Kengashlari o‘z vakolatlari doirasida qarorlar tarzida normativ-huquqiy hujjatlar qabul qiladi.
Viloyat, tuman va shahar hokimi o‘z vakolatlari doirasida qarorlar tarzida normativ-huquqiy hujjatlar qabul qiladi.
Mahalliy davlat hokimiyati organlarining qarorlari O‘zbekiston Respublikasining Konstitutsiyasi va qonunlari, O‘zbekiston Respublikasi Oliy Majlisi palatalarining qarorlari, O‘zbekiston Respublikasi Prezidentining farmonlari, qarorlari va farmoyishlari, O‘zbekiston Respublikasi Vazirlar Mahkamasining qarorlari va farmoyishlari, shuningdek mahalliy davlat hokimiyati yuqori turuvchi organlarining qarorlari asosida hamda ularni ijro etish uchun qabul qilinadi.
17-modda. Normativ-huquqiy hujjatlar bilan tasdiqlanadigan nizomlar, qoidalar, yo‘riqnomalar va boshqa hujjatlar
Normativ-huquqiy hujjatlar bilan ushbu hujjatlarning tarkibiy qismi bo‘lgan nizomlar, qoidalar, yo‘riqnomalar, reglamentlar, strategiyalar, konsepsiyalar, doktrinalar, dasturlar (“yo‘l xaritalari”) va boshqa hujjatlar tasdiqlanishi mumkin.
Nizom davlat organlari va tashkilotlarning, ular tarkibiy bo‘linmalarining maqomini, asosiy vazifalarini, funksiyalarini, huquq va majburiyatlarini, faoliyatini tashkil etish tartibini, shuningdek u yoki bu sohadagi ijtimoiy munosabatlarni tartibga solish tartibini belgilaydi.
Qoidalar biror-bir faoliyatni amalga oshirishga doir talablarni belgilaydi.
Yo‘riqnoma normativ-huquqiy hujjatlarni qo‘llashning aniqlashtiruvchi jihatlarini belgilaydi.
Reglament davlat organlari va tashkilotlarning ish tartibini, shuningdek davlat organlari va tashkilotlar tomonidan ma’muriy tartib-taomillarni amalga oshirish tartibini belgilaydi.
Strategiya mamlakat yoki muhim tarmoqlarni o‘rta va uzoq muddatli istiqbolda rivojlantirishning eng asosiy yo‘nalishlarini belgilaydi.
Konsepsiya u yoki bu sohadagi davlat siyosatining eng muhim ustuvorliklarini, maqsadlarini, asosiy yo‘nalishlarini, vazifalarini va amalga oshirilish mexanizmlarini belgilaydi.
Doktrina O‘zbekiston Respublikasining u yoki bu sohadagi milliy manfaatlarini ta’minlash maqsadlari, vazifalari, prinsiplari va asosiy yo‘nalishlarini belgilaydi.
Dastur (“Yo‘l xaritasi”) u yoki bu sohadagi davlat siyosatining maqsadlariga erishilishini ta’minlaydigan tadbirlar (vazifalar, amalga oshirish muddatlari, moliyalashtirish manbalari va mas’ul ijrochilar bo‘yicha o‘zaro bog‘liq bo‘lgan tadbirlar) va mexanizmlar tizimini belgilaydi.
18-modda. Normativ-huquqiy hujjatlarning o‘zaro nisbati
Turli normativ-huquqiy hujjatlarning yuridik kuchi bo‘yicha o‘zaro nisbati O‘zbekiston Respublikasining Konstitutsiyasiga, normativ-huquqiy hujjatlarni qabul qilgan organlarning vakolatlariga va maqomiga, ushbu hujjatlarning turlariga, shuningdek normativ-huquqiy hujjat qabul qilingan sanaga muvofiq belgilanadi.
Normativ-huquqiy hujjat o‘ziga nisbatan yuqoriroq yuridik kuchga ega bo‘lgan normativ-huquqiy hujjatlarga muvofiq bo‘lishi kerak.
Normativ-huquqiy hujjatlar o‘rtasida tafovutlar bo‘lgan taqdirda yuqoriroq yuridik kuchga ega bo‘lgan normativ-huquqiy hujjat qo‘llaniladi.
Teng yuridik kuchga ega bo‘lgan normativ-huquqiy hujjatlar o‘rtasida tafovutlar bo‘lgan taqdirda, keyinroq qabul qilingan normativ-huquqiy hujjat qoidalari amal qiladi, bundan ushbu moddaning beshinchi qismida nazarda tutilgan hol mustasno.
Oldingi tahrirga qarang.
Agar normativ-huquqiy hujjatni qabul qilgan vazirlikning yoki idoraning ijtimoiy munosabatlarning muayyan sohasini huquqiy jihatdan tartibga solish uchun maxsus vakolati bo‘lsa, ushbu organ qabul qilgan hujjat bir xil maqomdagi boshqa vazirlik yoki idora tomonidan qabul qilingan normativ-huquqiy hujjatga nisbatan yuqoriroq yuridik kuchga ega bo‘ladi.
(18-moddaning beshinchi qismi O‘zbekiston Respublikasining 2023-yil 28-noyabrdagi O‘RQ-880-sonli Qonuni tahririda — Qonunchilik ma’lumotlari milliy bazasi, 29.11.2023-y., 03/23/880/0905-son)
Oldingi tahrirga qarang.
Inson bilan davlat organlarining o‘zaro munosabatlarida yuzaga keladigan qonunchilikdagi barcha ziddiyatlar va noaniqliklar inson foydasiga talqin etiladi.
(18-modda O‘zbekiston Respublikasining 2024-yil 19-fevraldagi O‘RQ-909-sonli Qonuniga asosan oltinchi qism bilan to‘ldirilgan — Qonunchilik ma’lumotlari milliy bazasi, 19.02.2024-y., 03/24/909/0133-son)
3-bob. Normativ-huquqiy hujjatlar loyihalarini rejalashtirish, tashabbus qilish va tayyorlash
19-modda. Normativ-huquqiy hujjatlar loyihalarini tayyorlashni rejalashtirish
Normativ-huquqiy hujjatlar loyihalarini tayyorlashni rejalashtirish, qoida tariqasida, huquqiy jihatdan tartibga solish talab qilinadigan muammolarni aniqlash va tahlil qilish yakunlari bo‘yicha tayyorlanadigan norma ijodkorligi ishining rejalari (dasturlari) doirasida amalga oshiriladi.
Normativ-huquqiy hujjatlar qabul qilish huquqiga ega bo‘lgan organlar ijtimoiy munosabatlarni huquqiy jihatdan tartibga solish yoki qonunchilik normalarini takomillashtirish maqsadida normativ-huquqiy hujjatlar loyihalarini tayyorlashning joriy (yarim yillik va yillik) hamda istiqbolga (bir yildan ortiq muddatga) mo‘ljallangan rejalarini (dasturlarini) ishlab chiqishi va tasdiqlashi mumkin.
Normativ-huquqiy hujjatlar loyihalarini tayyorlash rejalarida (dasturlarida) quyidagilar ko‘rsatiladi:
normativ-huquqiy hujjatlar loyihalarining nomi;
ijtimoiy munosabatlarning u yoki bu sohasini huquqiy jihatdan tartibga solish holatining tavsifi;
huquqiy jihatdan tartibga solishni talab qiladigan muammolarning tavsifi, ularning kelib chiqish sabablari va sharoitlarining tahlili;
huquqiy jihatdan tartibga solishni talab qiladigan muammolarning kelib chiqish sabablari va sharoitlarini bartaraf etishga qaratilgan normativ-huquqiy hujjatlar loyihalarini qabul qilish zarurligining asosi;
moliyaviy-iqtisodiy hisob-kitoblar — moddiy xarajatlar talab qilinadigan normativ-huquqiy hujjatlar loyihalari uchun;
normativ-huquqiy hujjatlarning turlari;
normativ-huquqiy hujjatlar loyihalarini tayyorlash muddatlari;
normativ-huquqiy hujjatlar loyihalarini tayyorlash uchun mas’ul bo‘lgan davlat organlari va tashkilotlar;
normativ-huquqiy hujjatlar qabul qilingan taqdirda, kutilayotgan natijalar, shu jumladan tartibga solish ta’sirini baholash o‘tkazilgan hollarda uning natijalari.
Normativ-huquqiy hujjat loyihasini tayyorlashni rejalashtirish tartibi normativ-huquqiy hujjatni qabul qilish huquqiga ega bo‘lgan organ yoki normativ-huquqiy hujjatning loyihasini tayyorlashni amalga oshiruvchi tashkilot (bundan buyon matnda ishlab chiquvchi deb yuritiladi) tomonidan belgilanadi.
Normativ-huquqiy hujjatlar loyihalarini tayyorlash rejalari (dasturlari) majburiy tartibda normativ-huquqiy hujjatlar qabul qilish huquqiga ega bo‘lgan tegishli organlarning rasmiy veb-saytlarida e’lon qilinadi.
20-modda. Normativ-huquqiy hujjatlar loyihalarini tayyorlashni tashabbus qilish
O‘zbekiston Respublikasining qonun hujjatlari, O‘zbekiston Respublikasi Prezidentining farmonlari va qarorlari, O‘zbekiston Respublikasi Vazirlar Mahkamasining qarorlari loyihalarini tayyorlashni tashabbus qilishga faqat, basharti davlat organlarida ko‘tarilayotgan masalalarni yoki muammolarni qonunchilikda nazarda tutilgan mexanizmlar va ma’muriy tartib-taomillar orqali hal etish vakolatlari mavjud bo‘lmasa, yo‘l qo‘yiladi.
Jismoniy va yuridik shaxslar tegishli davlat organlariga normativ-huquqiy hujjatlar loyihalarini tayyorlash to‘g‘risida takliflar kiritishga haqli.
21-modda. Normativ-huquqiy hujjat loyihasini tayyorlash
Normativ-huquqiy hujjat loyihasini tayyorlash quyidagi bosqichlardan iborat:
normativ-huquqiy hujjat loyihasini tayyorlash to‘g‘risidagi taklifni ko‘rib chiqish va loyihani tayyorlash haqida qaror qabul qilish;
normativ-huquqiy hujjat loyihasini tayyorlashni tashkiliy-texnikaviy va moliyaviy jihatdan ta’minlash;
normativ-huquqiy hujjat loyihasini tayyorlash uchun zarur bo‘lgan materiallarni va axborotni to‘plash;
tartibga solish ta’sirini baholashdan o‘tkazish;
imtiyozlarni belgilashning hamda O‘zbekiston Respublikasi Davlat budjetidan va davlat maqsadli jamg‘armalaridan mablag‘lar ajratishning maqsadga muvofiqligini asoslash;
normativ-huquqiy hujjat loyihasining matnini tayyorlash;
huquqiy va boshqa zarur ekspertizani o‘tkazish;
normativ-huquqiy hujjat loyihasiga doir tushuntirish xatini loyihaning konsepsiyasini bayon etgan holda tayyorlash.
Normativ-huquqiy hujjat loyihasi davlat tilida tayyorlanadi. Zarur bo‘lganda, u boshqa tilga tarjima qilinishi mumkin.
Normativ-huquqiy hujjat loyihasini ishlab chiquvchi tomonidan tayyorlash hamda tegishincha O‘zbekiston Respublikasi Oliy Majlisining Qonunchilik palatasiga, O‘zbekiston Respublikasi Prezidenti Administratsiyasiga va O‘zbekiston Respublikasi Vazirlar Mahkamasiga kiritish muddati, agar O‘zbekiston Respublikasi Prezidentining hujjatlarida, O‘zbekiston Respublikasi Oliy Majlisi palatalarining qarorlari va O‘zbekiston Respublikasi Vazirlar Mahkamasining hujjatlarida boshqa muddat belgilanmagan bo‘lsa, ikki oydan kam etib belgilanishi mumkin emas.
O‘zbekiston Respublikasining qonunlari loyihalarini tayyorlashning va O‘zbekiston Respublikasi Oliy Majlisining Qonunchilik palatasiga kiritishning o‘ziga xos xususiyatlari “Qonunlar loyihalarini tayyorlash va O‘zbekiston Respublikasi Oliy Majlisining Qonunchilik palatasiga kiritish tartibi to‘g‘risida”gi hamda “O‘zbekiston Respublikasi Oliy Majlisi Qonunchilik palatasining Reglamenti to‘g‘risida”gi O‘zbekiston Respublikasi qonunlari bilan belgilanadi.
22-modda. Normativ-huquqiy hujjat loyihasini tayyorlashni tashkil etish
Normativ-huquqiy hujjat loyihasini tayyorlash uchun ishlab chiquvchi tomonidan ishchi guruh (komissiya) tashkil etilishi mumkin.
Oldingi tahrirga qarang.
Ishchi guruh (komissiya) tarkibiga ishlab chiquvchi bo‘linmalarining, tegishli tarmoqlar holati va rivojlanishi uchun javobgar bo‘lgan vazirliklarning yoki idoralarning, boshqa manfaatdor davlat organlarining, ilmiy va boshqa tashkilotlarning vakillari, shuningdek fuqarolar kiritilishi mumkin. Bunda nodavlat tashkilotlar vakillari, shuningdek fuqarolar o‘z roziligi bilan ishchi guruh (komissiya) tarkibiga kiritiladi.
(22-moddaning ikkinchi qismi O‘zbekiston Respublikasining 2023-yil 28-noyabrdagi O‘RQ-880-sonli Qonuni tahririda — Qonunchilik ma’lumotlari milliy bazasi, 29.11.2023-y., 03/23/880/0905-son)
Ishchi guruh (komissiya) a’zolari normativ-huquqiy hujjat loyihasini tayyorlash uchun zarur bo‘lgan bilim va tajribaga ega bo‘lishi kerak.
Ishlab chiquvchi ishchi guruhning (komissiyaning) faoliyatini ta’minlash uchun davlat organlaridan va boshqa tashkilotlardan normativ-huquqiy hujjat loyihasini tayyorlash uchun zarur bo‘lgan materiallarni, statistika ma’lumotlarini hamda boshqa ma’lumotlarni olishga, normativ-huquqiy hujjatning loyihasi yuzasidan ilmiy va boshqa tashkilotlarning, olimlar va mutaxassislarning maslahatlari hamda tavsiyalarini, shuningdek ekspertlar xulosalarini olishga haqlidir.
Normativ-huquqiy hujjat qabul qilish huquqiga ega bo‘lgan organ, zarur bo‘lganda, normativ-huquqiy hujjat loyihasini tayyorlashni davlat organlariga, ilmiy va boshqa tashkilotlarga, ayrim fuqarolarga belgilangan tartibda, o‘z vakolatlari doirasida topshirishga yoki ularga shartnoma asosida buyurtma berishga haqlidir.
Normativ-huquqiy hujjat qabul qilish huquqiga ega bo‘lgan organ, zarur bo‘lganda, normativ-huquqiy hujjatlarning muqobil loyihalarini tayyorlashni bir nechta davlat organiga, ilmiy va boshqa tashkilotlarga, ayrim fuqarolarga belgilangan tartibda, o‘z vakolatlari doirasida topshirishga yoki ularga shartnoma asosida buyurtma berishga, shuningdek eng yaxshi normativ-huquqiy hujjat loyihasini tayyorlash uchun tanlovlar o‘tkazishga haqlidir.
Oldingi tahrirga qarang.
Vazirliklar va idoralarning, shuningdek mahalliy davlat hokimiyati organlarining normativ-huquqiy hujjatlar loyihalarini tayyorlashga doir ishlarini muvofiqlashtirish O‘zbekiston Respublikasi Adliya vazirligi tomonidan amalga oshiriladi.
(22-moddaning yettinchi qismi O‘zbekiston Respublikasining 2023-yil 28-noyabrdagi O‘RQ-880-sonli Qonuni tahririda — Qonunchilik ma’lumotlari milliy bazasi, 29.11.2023-y., 03/23/880/0905-son)
23-modda. Normativ-huquqiy hujjat loyihasini tayyorlashda qonunchilikning holatini, qo‘llanilish amaliyotini, jamoatchilik fikrini va xalqaro tajribani o‘rganish
Normativ-huquqiy hujjat loyihasini tayyorlashda ishlab chiquvchi:
qonunchilikning holatini, normativ-huquqiy hujjat loyihasining huquqiy jihatdan tartibga solish predmeti bo‘yicha qo‘llanilish amaliyotini o‘rganadi;
ijtimoiy munosabatlarning muayyan sohasini huquqiy jihatdan tartibga solishga salbiy ta’sir ko‘rsatayotgan bo‘shliqlar va ziddiyatlarni, shuningdek huquqiy jihatdan tartibga solishga bo‘lgan ijtimoiy ehtiyojni, qonunchilikning samaradorligiga ta’sir etuvchi sabablar hamda shart-sharoitlarni aniqlaydi;
ijtimoiy munosabatlarning tegishli sohasini tartibga soluvchi normativ-huquqiy hujjatlarni aniqlash nuqtai nazaridan qonunchilikni xatlovdan o‘tkazadi;
davlat organlari va boshqa tashkilotlarning, shuningdek ayrim fuqarolarning takliflarini, ommaviy axborot vositalarining materiallarini, ilmiy va boshqa tashkilotlarning, olimlar hamda mutaxassislarning maslahatlari va tavsiyalarini, jamoatchilik fikrini aniqlashning boshqa vositalari ma’lumotlarini umumlashtiradi hamda ulardan foydalanadi;
xalqaro huquqning umum e’tirof etilgan prinsiplari va normalarini hisobga oladi, shuningdek boshqa davlatlardagi huquqiy jihatdan tartibga solish borasidagi tajribani o‘rganadi;
normativ-huquqiy hujjat loyihasining huquqiy jihatdan tartibga solish predmetiga taalluqli ilmiy tadqiqotlar natijalarini, ommaviy axborot vositalaridagi, Internet jahon axborot tarmog‘idagi maqolalarni, jismoniy va yuridik shaxslarning murojaatlarini o‘rganadi;
normativ-huquqiy hujjatni amalga oshirish uchun zarur bo‘ladigan moliyaviy-iqtisodiy xarajatlarga bo‘lgan ehtiyojni, ularning o‘rnini qoplash miqdorlari va manbalarini belgilaydi.
O‘zbekiston Respublikasi qonunlari loyihalari “Qonun loyihalarining umumxalq muhokamasi to‘g‘risida”gi O‘zbekiston Respublikasi Qonunida belgilangan tartibda umumxalq muhokamasiga qo‘yilishi mumkin.
Normativ-huquqiy hujjatlar loyihalari jamoatchilik yoki mutaxassislar muhokamasiga olib chiqiladi.
Normativ-huquqiy hujjatlar loyihalarining jamoatchilik muhokamasi manfaatdor davlat organlarining, shuningdek fuqarolar o‘zini o‘zi boshqarish organlarining hamda fuqarolik jamiyati boshqa institutlarining, o‘zga tashkilotlarning vakillari, olimlar, mutaxassislar va fuqarolar ishtirokida o‘tkaziladi.
Normativ-huquqiy hujjatlar loyihalarining mutaxassislar muhokamasi tegishli ilmiy-tadqiqot muassasalarining, tarmoqlarning vakillari ishtirokida o‘tkaziladi.
Normativ-huquqiy hujjat loyihasining jamoatchilik yoki mutaxassislar muhokamasi ishtirokchilari ishlab chiquvchi tomonidan loyihaning matni bilan oldindan tanishtirilishi kerak.
Normativ-huquqiy hujjat loyihasining muhokamasi jarayonida bildirilgan takliflar va fikr-mulohazalar tavsiya xususiyatiga ega hamda ishlab chiquvchi tomonidan ko‘rib chiqilishi lozim. Normativ-huquqiy hujjat loyihasining muhokamasi materiallari normativ-huquqiy hujjat qabul qilish huquqiga ega bo‘lgan organga ko‘rib chiqish uchun normativ-huquqiy hujjat loyihasini kiritish bilan bir vaqtda kiritiladi.
24-modda. Normativ-huquqiy hujjatlar loyihalarining jamoatchilik muhokamasi
Ishlab chiquvchi tomonidan normativ-huquqiy hujjatlarning loyihalari normativ-huquqiy hujjatlar loyihalari muhokamasi portalida (bundan buyon matnda portal deb yuritiladi) jamoatchilik muhokamasini o‘tkazish uchun qonunchilikda belgilangan tartibda joylashtiriladi.
Ishlab chiquvchi normativ-huquqiy hujjat loyihasini portalga uni normativ-huquqiy hujjat qabul qiluvchi organga kiritishdan oldin joylashtiradi.
Ishlab chiquvchi normativ-huquqiy hujjat loyihasining portaldagi jamoatchilik muhokamasi muddatini tartibga solinadigan ijtimoiy munosabatlarning o‘ziga xos xususiyatlaridan kelib chiqqan holda belgilaydi hamda bu muddat portalda normativ-huquqiy hujjat loyihasi joylashtirilgan kundan e’tiboran o‘n besh kundan kam bo‘lmasligi kerak.
Normativ-huquqiy hujjat loyihasi bo‘yicha jamoatchilik muhokamasi ishtirokchilaridan tushgan fikr-mulohazalarni va (yoki) takliflarni hisobga olishni ishlab chiquvchi qabul qilingan fikr-mulohazalar va (yoki) takliflarga muvofiq loyihani maromiga yetkazish yo‘li bilan amalga oshiradi.
Kelib tushgan fikr-mulohazalar va (yoki) takliflar rad etilgan taqdirda, ishlab chiquvchi ularni rad etish sababini asoslashi shart.
Oldingi tahrirga qarang.
Normativ-huquqiy hujjatlar loyihalarining jamoatchilik muhokamasi natijalari, qoida tariqasida, kelib tushgan fikr-mulohazalar va (yoki) takliflarni ko‘rib chiqish natijalari ko‘rsatilgan holda tegishli vazirliklar, idoralar hamda boshqa tashkilotlar tomonidan O‘zbekiston Respublikasi Adliya vazirligiga (huquqiy ekspertiza uchun) va normativ-huquqiy hujjat qabul qilish huquqiga ega bo‘lgan organga (ko‘rib chiqish uchun) kiritiladi.
(24-moddaning oltinchi qismi O‘zbekiston Respublikasining 2023-yil 28-noyabrdagi O‘RQ-880-sonli Qonuni tahririda — Qonunchilik ma’lumotlari milliy bazasi, 29.11.2023-y., 03/23/880/0905-son)
",https://www.lex.uz/uz/docs/-5378966
55,Normativ-huquqiy hujjatlar to‘g‘risida,"4-bob. Normativ-huquqiy hujjat loyihasini ekspertizadan o‘tkazish va kelishish
25-modda. Normativ-huquqiy hujjat loyihasining ekspertizasi
Normativ-huquqiy hujjat loyihasi huquqiy va korrupsiyaga qarshi ekspertizalardan o‘tkazilishi shart.
Normativ-huquqiy hujjat loyihasi ishlab chiquvchining yoki normativ-huquqiy hujjat qabul qilish huquqiga ega bo‘lgan organning qaroriga ko‘ra iqtisodiy, moliyaviy, ilmiy, lingvistik, ekologik ekspertizadan, shuningdek boshqa turdagi ekspertizalardan o‘tkazilishi mumkin.
Normativ-huquqiy hujjat loyihasini tayyorlashda bevosita ishtirok etmagan tashkilotlar va (yoki) shaxslar ekspertlar sifatida jalb qilinadi. Ekspertiza o‘tkazish uchun olimlar va mutaxassislar, shu jumladan boshqa davlatlar hamda xalqaro tashkilotlardan olimlar va mutaxassislar jalb etilishi mumkin. Ekspertlar normativ-huquqiy hujjat loyihasiga baho berishda mustaqildir va ekspertiza o‘tkazish topshirig‘ini bergan organning nuqtai nazari bilan bog‘liq bo‘lmaydi.
Ekspertlarning normativ-huquqiy hujjat loyihasi bo‘yicha xulosalari tavsiya xususiyatiga ega bo‘lib, ular ishlab chiquvchi yoki normativ-huquqiy hujjat qabul qilish huquqiga ega bo‘lgan organ tomonidan ko‘rib chiqilishi lozim. Xulosaning inobatga olinmagan bandlari yuzasidan tegishli tushuntirishlar berilgan holda ma’lumotnoma tayyorlanadi.
26-modda. Normativ-huquqiy hujjat loyihasining huquqiy ekspertizasi
Huquqiy ekspertiza jarayonida normativ-huquqiy hujjat loyihasining O‘zbekiston Respublikasining Konstitutsiyasi va qonunlariga, unga nisbatan yuqoriroq yuridik kuchga ega bo‘lgan boshqa normativ-huquqiy hujjatlarga, yuridik-texnik jihatdan rasmiylashtirishning talablariga muvofiqligi, shu jumladan normativ-huquqiy hujjat loyihasida havola qiluvchi normalar qo‘llanilishining asosliligi hamda maqsadga muvofiqligi tekshiriladi.
Normativ-huquqiy hujjatlar loyihalarining huquqiy ekspertizasi ishlab chiquvchining yoki normativ-huquqiy hujjat qabul qilish huquqiga ega bo‘lgan organning yuridik xizmati, shuningdek O‘zbekiston Respublikasi Adliya vazirligi, uning hududiy bo‘linmalari va boshqa tashkilotlar tomonidan qonunchilikka muvofiq o‘tkaziladi.
27-modda. Normativ-huquqiy hujjatlar loyihalarini O‘zbekiston Respublikasi Adliya vazirligi va uning hududiy bo‘linmalari tomonidan huquqiy ekspertizadan o‘tkazish
O‘zbekiston Respublikasi Adliya vazirligi normativ-huquqiy hujjatlar loyihalarining huquqiy ekspertizasini ular manfaatdor tashkilotlar bilan kelishilganidan va boshqa turdagi ekspertizalar amalga oshirilganidan so‘ng o‘tkazadi.
O‘zbekiston Respublikasi Adliya vazirligi normativ-huquqiy hujjatlar loyihalarining huquqiy ekspertizasini, shu jumladan ularda korrupsiya ko‘rinishlarini, boshqa huquqbuzarliklarni sodir etish uchun shart-sharoitlarni yuzaga keltiradigan, jismoniy va yuridik shaxslar uchun ortiqcha ma’muriy va boshqa cheklovlarni joriy etadigan qoidalar va normalar bor-yo‘qligini aniqlash, shuningdek zarur bo‘lgan normalarni bitta normativ-huquqiy hujjatda aks ettirgan hamda tegishli munosabatlarni tartibga soluvchi boshqa normalarni bekor qilgan holda, qonunchilikni kodifikatsiya qilish imkoniyati mavjudligi nuqtai nazaridan huquqiy ekspertizasini o‘tkazadi.
O‘zbekiston Respublikasi Adliya vazirligi tomonidan O‘zbekiston Respublikasi qonunlari loyihalarining huquqiy ekspertizasini amalga oshirish jarayonida bu loyihalar ularning to‘g‘ridan-to‘g‘ri amal qilishi va ularda takrorlovchi yoki O‘zbekiston Respublikasi qonunlari loyihalarining normalariga zid bo‘lgan normativ-huquqiy hujjatlar mavjudligini keyinchalik ularni bekor qilish uchun aniqlash nuqtai nazaridan baholanishi shart.
Huquqiy ekspertiza yakunlariga ko‘ra O‘zbekiston Respublikasi Adliya vazirligi tomonidan xulosa taqdim etiladi.
Oldingi tahrirga qarang.
Vazirliklar va idoralar normativ-huquqiy hujjatlarining huquqiy ekspertizasi O‘zbekiston Respublikasi Adliya vazirligi tomonidan amalga oshiriladi.
(27-moddaning beshinchi qismi O‘zbekiston Respublikasining 2023-yil 28-noyabrdagi O‘RQ-880-sonli Qonuni tahririda — Qonunchilik ma’lumotlari milliy bazasi, 29.11.2023-y., 03/23/880/0905-son)
Mahalliy davlat hokimiyati organlari qarorlari loyihalarining huquqiy ekspertizasi O‘zbekiston Respublikasi Adliya vazirligining tegishli hududiy bo‘linmalari tomonidan amalga oshiriladi.
Oldingi tahrirga qarang.
28-modda. O‘zbekiston Respublikasi Adliya vazirligi va uning hududiy bo‘linmalari tomonidan normativ-huquqiy hujjatlar loyihalarini huquqiy ekspertizadan hamda vazirliklar va idoralarning normativ-huquqiy hujjatlarini davlat ro‘yxatidan o‘tkazish muddatlari
(28-moddaning nomi O‘zbekiston Respublikasining 2023-yil 28-noyabrdagi O‘RQ-880-sonli Qonuni tahririda — Qonunchilik ma’lumotlari milliy bazasi, 29.11.2023-y., 03/23/880/0905-son)
O‘zbekiston Respublikasining qonunlari, O‘zbekiston Respublikasi Prezidentining farmonlari va qarorlari, shuningdek O‘zbekiston Respublikasi Vazirlar Mahkamasining qarorlari loyihalarining huquqiy ekspertizasi ular kelib tushgan sanadan e’tiboran o‘n kun ichida O‘zbekiston Respublikasi Adliya vazirligi tomonidan o‘tkaziladi.
Oldingi tahrirga qarang.
Vazirliklar va idoralar normativ-huquqiy hujjatlarining huquqiy ekspertizasi hamda vazirliklar va idoralarning normativ-huquqiy hujjatlarini davlat ro‘yxatidan o‘tkazish ular kelib tushgan sanadan e’tiboran o‘ttiz kun ichida O‘zbekiston Respublikasi Adliya vazirligi tomonidan amalga oshiriladi.
(28-moddaning ikkinchi qismi O‘zbekiston Respublikasining 2023-yil 28-noyabrdagi O‘RQ-880-sonli Qonuni tahririda — Qonunchilik ma’lumotlari milliy bazasi, 29.11.2023-y., 03/23/880/0905-son)
Oldingi tahrirga qarang.
Agar ushbu moddaning birinchi qismida ko‘rsatilgan loyihalar va ikkinchi qismida ko‘rsatilgan normativ-huquqiy hujjatlar qo‘shimcha o‘rganishni talab qilsa, qonunlar, O‘zbekiston Respublikasi Prezidentining farmonlari va qarorlari, shuningdek O‘zbekiston Respublikasi Vazirlar Mahkamasining qarorlari loyihalarini ko‘rib chiqish muddati besh kungacha, vazirliklar va idoralarning normativ-huquqiy hujjatlarini ko‘rib chiqish muddati esa o‘n besh kungacha uzaytirilishi mumkin.
(28-moddaning uchinchi qismi O‘zbekiston Respublikasining 2023-yil 28-noyabrdagi O‘RQ-880-sonli Qonuni tahririda — Qonunchilik ma’lumotlari milliy bazasi, 29.11.2023-y., 03/23/880/0905-son)
O‘zbekiston Respublikasi Adliya vazirligining hududiy bo‘linmalari tomonidan:
xalq deputatlari viloyat, tuman, (shahar) Kengashi qarorlari loyihalarining huquqiy ekspertizasi — ikki ish kuni ichida;
viloyat, tuman, (shahar) hokimi qarorlari loyihalarining huquqiy ekspertizasi — besh ish kuni ichida o‘tkaziladi.
Qonunchilikda normativ-huquqiy hujjatlar loyihalarini huquqiy ekspertizadan o‘tkazishning boshqa muddatlari belgilanishi mumkin.
29-modda. Normativ-huquqiy hujjatlarning va ular loyihalarining korrupsiyaga qarshi ekspertizasi
Oldingi tahrirga qarang.
Normativ-huquqiy hujjatlarning va ular loyihalarining korrupsiyaga qarshi ekspertizasi “Normativ-huquqiy hujjatlarning va ular loyihalarining korrupsiyaga qarshi ekspertizasi to‘g‘risida”gi O‘zbekiston Respublikasi Qonunida belgilangan tartibda o‘tkaziladi.
(29-moddaning matni O‘zbekiston Respublikasining 2023-yil 8-avgustdagi O‘RQ-860-sonli Qonuni tahririda — Qonunchilik ma’lumotlari milliy bazasi, 09.08.2023-y., 03/23/860/0571-son)
30-modda. Normativ-huquqiy hujjatlar loyihalarini kelishish
Normativ-huquqiy hujjatlar loyihalari normativ-huquqiy hujjatlar qabul qilish huquqiga ega bo‘lgan organga kiritilguniga qadar:
manfaatdor davlat organlari va tashkilotlar bilan;
qonunchilikda nazarda tutilgan hollarda boshqa davlat organlari va tashkilotlar bilan majburiy tartibda kelishiladi.
Kelishish uchun yuborilgan normativ-huquqiy hujjatlar loyihalariga manfaatdor davlat organlari va tashkilotlarning birinchi rahbarlari (alohida hollarda — ularning birinchi o‘rinbosarlari) tomonidan:
qonun hujjatlari loyihalariga — yetti ish kuni ichida;
O‘zbekiston Respublikasi Prezidentining farmonlari va qarorlari, O‘zbekiston Respublikasi Vazirlar Mahkamasining qarorlari loyihalariga — uch ish kuni ichida;
Oldingi tahrirga qarang.
vazirliklar va idoralarning normativ-huquqiy hujjatlari loyihalariga — besh ish kuni ichida;
(30-modda ikkinchi qismining to‘rtinchi xatboshisi O‘zbekiston Respublikasining 2023-yil 28-noyabrdagi O‘RQ-880-sonli Qonuni tahririda — Qonunchilik ma’lumotlari milliy bazasi, 29.11.2023-y., 03/23/880/0905-son)
mahalliy davlat hokimiyati organlarining qarorlari loyihalariga — uch ish kuni ichida viza qo‘yiladi.
Qonunchilikda normativ-huquqiy hujjatlar loyihalarini kelishishning boshqa muddatlari hamda muayyan davlat organlari va tashkilotlar bilan majburiy ravishda kelishishga doir talablar belgilanishi mumkin.
Normativ-huquqiy hujjatlar loyihalarini kelishish normativ-huquqiy hujjatlar loyihalarini kelishishning maxsus axborot tizimi orqali elektron shaklda amalga oshiriladi.
Normativ-huquqiy hujjatlar loyihalarini kelishish tartibi qonunchilikda belgilanadi.
31-modda. Normativ-huquqiy hujjatlar loyihalarini kelishish muddatlari buzilganligi uchun javobgarlik
Kelishish uchun olingan normativ-huquqiy hujjat loyihasini ko‘rib chiqish muddatlarining buzilishiga yo‘l qo‘ygan manfaatdor davlat organining va tashkilotning rahbari davlat organlaridagi hamda tashkilotlardagi ijro intizomi doirasida shaxsan javobgar bo‘ladi.
Davlat boshqaruvi organlari va mahalliy ijro etuvchi organlarda normativ-huquqiy hujjatlar loyihalarining o‘z vaqtida ko‘rib chiqilishi va kelishishi ustidan nazorat O‘zbekiston Respublikasi Vazirlar Mahkamasi tomonidan amalga oshiriladi.
5-bob. Normativ-huquqiy hujjat loyihasini normativ-huquqiy hujjat qabul qilish huquqiga ega bo‘lgan organga kiritish. Normativ-huquqiy hujjatni qabul qilish
32-modda. Normativ-huquqiy hujjat loyihasini normativ-huquqiy hujjat qabul qilish huquqiga ega bo‘lgan organga kiritish
Tayyorlangan normativ-huquqiy hujjat loyihasi normativ-huquqiy hujjat qabul qilish huquqiga ega bo‘lgan organga davlat tilida kiritiladi. Zarur bo‘lgan hollarda, uning boshqa tillardagi tarjimasi taqdim etilishi mumkin.
Tayyorlangan normativ-huquqiy hujjat loyihasi normativ-huquqiy hujjat qabul qilish huquqiga ega bo‘lgan organga O‘zbekiston Respublikasi Adliya vazirligining huquqiy ekspertiza yakunlari bo‘yicha xulosasi va tushuntirish xati bilan kiritiladi.
Normativ-huquqiy hujjat loyihasiga qonunchilikda nazarda tutilgan hollarda tegishli organlarning normativ-huquqiy hujjat loyihasining tartibga solish ta’sirini baholash bo‘yicha xulosasi (hisoboti), shuningdek moliyaviy-iqtisodiy hisob-kitoblar, statistika ma’lumotlari va uni asoslash uchun boshqa ma’lumotlar ilova qilinadi.
Ishlab chiquvchi O‘zbekiston Respublikasi qonuni loyihasini kiritayotganda uni amalga oshirishga, shuningdek uning mohiyati va ahamiyatini tushuntirish hamda targ‘ib qilishga doir tadbirlar rejasini ilova qiladi.
Ishlab chiquvchi O‘zbekiston Respublikasi qonun loyihasini kiritayotganda, bundan O‘zbekiston Respublikasining boshqa qonunlarini o‘z kuchini yo‘qotgan deb topishni nazarda tutuvchi O‘zbekiston Respublikasi qonuni loyihasi mustasno, xalqaro hujjatlarning va xorijiy mamlakatlar qonunchiligining, O‘zbekiston Respublikasi qonunchiligining tegishli qoidalarini, tegishli xalqaro tajribani O‘zbekiston Respublikasi sharoitlarida qo‘llash maqbulligi to‘g‘risidagi asosli takliflarni ketma-ketlik tartibida ko‘rsatgan holda tahliliy qiyosiy jadvalni tayyorlashi shart.
Xalqaro hujjatlar va xorijiy mamlakatlar qonunchiligi prinsiplari, qoidalari hamda ta’riflarining tayyorlangan batafsil tahlilini o‘z ichiga olgan qiyosiy jadvalsiz kiritilgan O‘zbekiston Respublikasi qonuni loyihasi ko‘rib chiqilmaydi, bundan O‘zbekiston Respublikasining boshqa qonunlarini o‘z kuchini yo‘qotgan deb topishni nazarda tutuvchi O‘zbekiston Respublikasi qonuni loyihasi mustasno.
33-modda. Normativ-huquqiy hujjatni qabul qilish
Normativ-huquqiy hujjat ko‘rib chiqilganidan so‘ng normativ-huquqiy hujjatlar qabul qilish huquqiga ega bo‘lgan organ tomonidan qabul qilinadi.
Qoidalari qonunda aks etgan qonunosti hujjatlari o‘z kuchini yo‘qotgan deb topilishi lozim.
Normativ-huquqiy hujjatlar qabul qilish huquqiga ega bo‘lgan organ tomonidan normativ-huquqiy hujjat davlat tilida qabul qilinadi. Zarur bo‘lganda u boshqa tillarga tarjima qilinishi mumkin.
Davlat tilidagi normativ-huquqiy hujjat matni bilan uning boshqa tildagi matni o‘rtasida tafovut bo‘lgan taqdirda, normativ-huquqiy hujjatning davlat tilidagi matni qo‘llaniladi.
34-modda. Huquqiy eksperiment
Normativ-huquqiy hujjatlar qabul qilish huquqiga ega bo‘lgan organ tomonidan normativ-huquqiy hujjat samaradorligini, uning vaqtincha amal qilishini muayyan hududda va (yoki) shaxslar doirasi bo‘yicha cheklagan holda o‘rganish huquqiy eksperimentdir.
Huquqiy eksperiment tugaganidan keyin:
huquqiy eksperiment tartibida qabul qilingan normativ-huquqiy hujjatni qo‘llash amaliyoti, huquqiy eksperimentning ijobiy va salbiy oqibatlari, bunday hujjatning qo‘llanilishiga ta’sir o‘tkazgan ijtimoiy hamda boshqa omillar, huquqiy eksperiment o‘tkazilishi munosabati bilan qilingan xarajatlar va olingan daromadlar tahlil qilinadi;
normativ-huquqiy hujjat uning amal qilishi vaqt bo‘yicha, muayyan hududda va (yoki) shaxslar doirasi bo‘yicha cheklanmagan holda qabul qilinganidan keyin yuzaga keladigan ijobiy va salbiy oqibatlarning, xarajatlar va daromadlarning huquqiy eksperiment jarayonida erishilgan ijtimoiy-iqtisodiy natijalar haqidagi ma’lumotlar bilan asoslantirilgan prognozi amalga oshiriladi.
Huquqiy eksperiment natijalariga ko‘ra normativ-huquqiy hujjat qabul qilish huquqiga ega bo‘lgan organ tomonidan normativ-huquqiy hujjatni uning amal qilishini vaqt bo‘yicha, muayyan hududda va (yoki) shaxslar doirasi bo‘yicha cheklanmagan holda qabul qilish maqsadga muvofiqligi to‘g‘risida qaror qabul qilinadi yoki huquqiy eksperiment natijalarini inobatga olgan holda qonunchilikni takomillashtirishga yoxud normativ-huquqiy hujjatni o‘z kuchini yo‘qotgan deb topishga doir boshqa choralar ko‘riladi.
35-modda. Tartibga solish ta’sirini baholash
Tartibga solish ta’sirini baholash normativ-huquqiy hujjat loyihasining qabul qilinishi natijasida yuzaga kelishi mumkin bo‘lgan ehtimoliy oqibatlarni va uning tartibga solish maqsadlariga erishilishini, shuningdek amaldagi normativ-huquqiy hujjatning ushbu normativ-huquqiy hujjat bilan tartibga soluvchi munosabatlarga ta’sirining samaradorligi va natijadorligini aniqlash va baholashga qaratilgan chora-tadbirlar majmuidan iboratdir.
Tadbirkorlik faoliyatiga, fuqarolarning huquqlari, erkinliklari va qonuniy manfaatlariga hamda atrof muhitga ta’sir ko‘rsatuvchi normativ-huquqiy hujjatlar va ularning loyihalari tartibga solish ta’sirini baholashdan o‘tkaziladi.
Tartibga solish ta’sirini baholash tartibi qonunchilikka muvofiq belgilanadi.
6-bob. Normativ-huquqiy hujjatlarning e’lon qilinishi, kuchga kirishi va amal qilishi
36-modda. Normativ-huquqiy hujjatning rasmiy matnini tasdiqlash
Normativ-huquqiy hujjatning rasmiy matnini tasdiqlash:
O‘zbekiston Respublikasining qonuniga nisbatan — O‘zbekiston Respublikasining Prezidenti;
O‘zbekiston Respublikasi Oliy Majlisi Qonunchilik palatasining qaroriga nisbatan — O‘zbekiston Respublikasi Oliy Majlisi Qonunchilik palatasining Spikeri;
O‘zbekiston Respublikasi Oliy Majlisi Senatining qaroriga nisbatan — O‘zbekiston Respublikasi Oliy Majlisi Senatining Raisi;
O‘zbekiston Respublikasi Prezidentining farmoni va qaroriga nisbatan — O‘zbekiston Respublikasining Prezidenti;
O‘zbekiston Respublikasi Vazirlar Mahkamasining qaroriga nisbatan — O‘zbekiston Respublikasi Bosh vaziri;
Oldingi tahrirga qarang.
vazirliklar va idoralarning buyruqlari hamda qarorlariga nisbatan — normativ-huquqiy hujjatni qabul qilgan organ rahbari;
(36-moddaning yettinchi xatboshisi O‘zbekiston Respublikasining 2023-yil 28-noyabrdagi O‘RQ-880-sonli Qonuni tahririda — Qonunchilik ma’lumotlari milliy bazasi, 29.11.2023-y., 03/23/880/0905-son)
Oldingi tahrirga qarang.
xalq deputatlari Kengashlarining qarorlariga nisbatan — tegishli xalq deputatlari Kengashi raisi;
viloyat, tuman va shahar hokimining qarorlariga nisbatan — tegishli hokim tomonidan imzolash orqali amalga oshiriladi.
(36-moddaning sakkizinchi xatboshisi O‘zbekiston Respublikasining 2024-yil 17-oktabrdagi O‘RQ-976-sonli Qonuniga asosan sakkizinchi va to‘qqizinchi xatboshilar bilan almashtirilgan — Qonunchilik ma’lumotlari milliy bazasi, 19.10.2024-y., 03/24/976/0833-son)
Oldingi tahrirga qarang.
37-modda. Vazirliklar va idoralarning normativ-huquqiy hujjatlarini davlat ro‘yxatidan o‘tkazish
(37-moddaning nomi O‘zbekiston Respublikasining 2023-yil 28-noyabrdagi O‘RQ-880-sonli Qonuni tahririda — Qonunchilik ma’lumotlari milliy bazasi, 29.11.2023-y., 03/23/880/0905-son)
Oldingi tahrirga qarang.
Vazirliklar va idoralar normativ-huquqiy hujjatlar qabul qilingan kundan e’tiboran o‘n kun ichida ularni davlat ro‘yxatidan o‘tkazish uchun O‘zbekiston Respublikasi Adliya vazirligiga taqdim etadi.
(37-moddaning birinchi qismi O‘zbekiston Respublikasining 2023-yil 28-noyabrdagi O‘RQ-880-sonli Qonuni tahririda — Qonunchilik ma’lumotlari milliy bazasi, 29.11.2023-y., 03/23/880/0905-son)
Oldingi tahrirga qarang.
Vazirliklar va idoralarning davlat ro‘yxatidan o‘tkazilmagan normativ-huquqiy hujjatlari tegishli ijtimoiy munosabatlarni huquqiy jihatdan tartibga solish uchun asos bo‘lib xizmat qilishi mumkin emas hamda huquqiy oqibatlarga olib kelmaydi.
(37-moddaning ikkinchi qismi O‘zbekiston Respublikasining 2023-yil 28-noyabrdagi O‘RQ-880-sonli Qonuni tahririda — Qonunchilik ma’lumotlari milliy bazasi, 29.11.2023-y., 03/23/880/0905-son)
Oldingi tahrirga qarang.
Vazirliklar va idoralarning mansabdor shaxslari davlat ro‘yxatidan o‘tkazilmagan normativ-huquqiy hujjatlarni amalga kiritganlik uchun qonunda belgilangan tartibda ma’muriy javobgarlikka tortiladi.
(37-moddaning uchinchi qismi O‘zbekiston Respublikasining 2023-yil 28-noyabrdagi O‘RQ-880-sonli Qonuni tahririda — Qonunchilik ma’lumotlari milliy bazasi, 29.11.2023-y., 03/23/880/0905-son)
Oldingi tahrirga qarang.
Vazirliklar va idoralarning normativ-huquqiy hujjatlarini davlat ro‘yxatidan o‘tkazish tartibi qonunchilikda belgilanadi.
(37-moddaning to‘rtinchi qismi O‘zbekiston Respublikasining 2023-yil 28-noyabrdagi O‘RQ-880-sonli Qonuni tahririda — Qonunchilik ma’lumotlari milliy bazasi, 29.11.2023-y., 03/23/880/0905-son)
38-modda. Normativ-huquqiy hujjatlarni e’lon qilishga doir talablar
Normativ-huquqiy hujjatlar rasmiy nashrlarda e’lon qilinishi kerak. Hech kim rasmiy e’lon qilinmagan qonun asosida hukm qilinishi, jazoga tortilishi, mol-mulkidan yoki biron-bir huquqidan mahrum qilinishi mumkin emas.
Normativ-huquqiy hujjatning bayon tarzida rasmiy e’lon qilinishiga yo‘l qo‘yilmaydi.
Normativ-huquqiy hujjat rasmiy e’lon qilinganda uning barcha rekvizitlari ko‘rsatiladi.
Oldingi tahrirga qarang.
Vazirliklar, idoralar va mahalliy davlat hokimiyati organlari normativ-huquqiy hujjatlari matnlarining elektron shakllari ularni qabul qilgan organlarning rasmiy veb-saytlarida normativ-huquqiy hujjat rasmiy e’lon qilinganidan keyin bir kun ichida e’lon qilinishi shart. Vazirliklar, idoralar va mahalliy davlat hokimiyati organlari normativ-huquqiy hujjatlari matnlarining elektron shakllarini e’lon qilish tartibi qonunchilikda belgilanadi.
(38-moddaning to‘rtinchi qismi O‘zbekiston Respublikasining 2023-yil 28-noyabrdagi O‘RQ-880-sonli Qonuni tahririda — Qonunchilik ma’lumotlari milliy bazasi, 29.11.2023-y., 03/23/880/0905-son)
Normativ-huquqiy hujjatlarni norasmiy nashrlarda e’lon qilishga, shuningdek ularni qonunchilikning elektron ma’lumotnoma tizimlari orqali tarqatishga normativ-huquqiy hujjat rasmiy manbalarda ularning barcha rekvizitlari, ular e’lon qilingan rasmiy nashrlar va ularning kuchga kirish sanasi ko‘rsatilgan holda e’lon qilinganidan so‘ng yo‘l qo‘yiladi. Bunda rasmiy nashrlarda e’lon qilingan normativ-huquqiy hujjat matnining aniq takrorlanishi ta’minlanishi kerak.
Normativ-huquqiy hujjatlarning e’lon qilinishi ular qo‘llanilishining majburiy shartidir.
39-modda. Normativ-huquqiy hujjatlar e’lon qilinadigan rasmiy manbalar
“O‘zbekiston Respublikasi Oliy Majlisi palatalarining Axborotnomasi”, “O‘zbekiston Respublikasi qonunchilik to‘plami”, “Xalq so‘zi” va “Narodnoye slovo” gazetalari, “O‘zbekiston Respublikasi qonunchilik ma’lumotlari milliy bazasi” O‘zbekiston Respublikasining Konstitutsiyasi va qonunlari, O‘zbekiston Respublikasi Oliy Majlisi palatalarining qarorlari, O‘zbekiston Respublikasi Prezidentining farmonlari va qarorlari e’lon qilinadigan rasmiy manbalardir.
“O‘zbekiston Respublikasi Hukumati qarorlarining to‘plami”, “O‘zbekiston Respublikasi qonunchilik to‘plami”, “Xalq so‘zi” va “Narodnoye slovo” gazetalari, “O‘zbekiston Respublikasi qonunchilik ma’lumotlari milliy bazasi” O‘zbekiston Respublikasi Vazirlar Mahkamasining qarorlari e’lon qilinadigan rasmiy manbalardir.
Oldingi tahrirga qarang.
“O‘zbekiston Respublikasi qonunchilik to‘plami”, “O‘zbekiston Respublikasi qonunchilik ma’lumotlari milliy bazasi”, shuningdek vazirliklar va idoralarning rasmiy nashrlari vazirliklar va idoralarning normativ-huquqiy hujjatlari e’lon qilinadigan rasmiy manbalardir.
(39-moddaning uchinchi qismi O‘zbekiston Respublikasining 2023-yil 28-noyabrdagi O‘RQ-880-sonli Qonuni tahririda — Qonunchilik ma’lumotlari milliy bazasi, 29.11.2023-y., 03/23/880/0905-son)
Oldingi tahrirga qarang.
“O‘zbekiston Respublikasi qonunchilik ma’lumotlari milliy bazasi”, Mahalliy davlat hokimiyati organlarining qarorlarini ishlab chiqish, kelishish va ro‘yxatdan o‘tkazishning yagona elektron tizimi, shuningdek mahalliy davlat hokimiyati organlarining rasmiy nashrlari mazkur mahalliy davlat hokimiyati organlarining qarorlari e’lon qilinadigan rasmiy manbalardir.
(39-moddaning to‘rtinchi qismi O‘zbekiston Respublikasining 2024-yil 17-oktabrdagi O‘RQ-976-sonli Qonuni tahririda — Qonunchilik ma’lumotlari milliy bazasi, 19.10.2024-y., 03/24/976/0833-son)
40-modda. Normativ-huquqiy hujjatlarning kuchga kirishi
Normativ-huquqiy hujjatlar, agar hujjatlarning o‘zida kechroq muddat ko‘rsatilmagan bo‘lsa, rasmiy e’lon qilingan kundan e’tiboran kuchga kiradi.
Tadbirkorlik faoliyatini amalga oshirish tartib-taomili murakkablashtirilishini va tadbirkorlik faoliyati subyektlari zimmasiga yangi majburiyatlar yuklatilishini nazarda tutadigan, shuningdek ularning javobgarligiga oid yangi choralarni belgilaydigan normativ-huquqiy hujjatlar rasmiy e’lon qilingan kundan e’tiboran kamida uch oydan keyin kuchga kiradi.
41-modda. Normativ-huquqiy hujjatning orqaga qaytish kuchi
Normativ-huquqiy hujjatlar orqaga qaytish kuchiga ega emas va ular amalga kiritilganidan keyin yuzaga kelgan ijtimoiy munosabatlarga nisbatan qo‘llaniladi, bundan ushbu moddaning ikkinchi qismida nazarda tutilgan hollar mustasno.
O‘zbekiston Respublikasi qonunining amal qilishi u amalga kiritilguniga qadar yuzaga kelgan ijtimoiy munosabatlarga nisbatan qonunda to‘g‘ridan-to‘g‘ri nazarda tutilgan hollardagina tatbiq etiladi. Agar qonunda mazkur qonun qabul qilinguniga qadar javobgarlikka sabab bo‘lmagan yoki yengilroq javobgarlikka sabab bo‘lgan xatti-harakatlarni sodir etganlik uchun yuridik va jismoniy shaxslarning javobgarligini joriy etish yoxud kuchaytirish nazarda tutilsa, shuningdek agar qonunning qo‘llanilishi natijasida yuridik va jismoniy shaxslarga moddiy zarar yetkaziladigan bo‘lsa, qonunga orqaga qaytish kuchini berishga yo‘l qo‘yilmaydi.
42-modda. Normativ-huquqiy hujjatning makon bo‘yicha amal qilishi
Normativ-huquqiy hujjatning makon bo‘yicha amal qilishi normativ-huquqiy hujjatni qabul qilgan organning yurisdiksiyasi bilan belgilanadi.
Normativ-huquqiy hujjatni qabul qilgan organ uning makon bo‘yicha amal qilish doirasini cheklab qo‘yishi mumkin.
43-modda. Normativ-huquqiy hujjatning vaqt bo‘yicha amal qilishi
Normativ-huquqiy hujjat, agar uning matnida boshqacha izoh berilmagan bo‘lsa, muddatsiz amal qiladi.
Normativ-huquqiy hujjatning amal qilish muddati butun hujjat yoki uning bir qismi uchun belgilanishi mumkin. Bunday holda normativ-huquqiy hujjat yoxud uning bir qismi qaysi muddatga yoki qanday hodisa yuz berguniga qadar o‘z kuchini saqlab qolishi ko‘rsatilishi kerak.
Normativ-huquqiy hujjatni qabul qilgan organ belgilangan muddat tugaguniga qadar yoki hodisa yuz berguniga qadar hujjatning yoki uning bir qismining amal qilishini yangi muddatga, boshqa hodisa yuz berguniga qadar uzaytirish to‘g‘risida yoxud normativ-huquqiy hujjat qonunchilikka, o‘tkazilayotgan islohotlarning ustuvor yo‘nalishlariga, jamiyatdagi barqaror huquqiy munosabatlarga muvofiq bo‘lgan taqdirda normativ-huquqiy hujjatga (uning qismiga) muddatsiz tus berish haqida qaror qabul qilishi mumkin.
44-modda. Normativ-huquqiy hujjatning shaxslar doirasi bo‘yicha amal qilishi
Normativ-huquqiy hujjatning amal qilishi O‘zbekiston Respublikasining fuqarolari va yuridik shaxslariga, shuningdek o‘z faoliyatini O‘zbekiston Respublikasi hududida amalga oshirganda chet el yuridik shaxslariga, O‘zbekiston Respublikasi hududidagi chet el fuqarolari va fuqaroligi bo‘lmagan shaxslarga, agar O‘zbekiston Respublikasining xalqaro shartnomasida boshqacha qoida nazarda tutilmagan bo‘lsa, tatbiq etiladi.
45-modda. Normativ-huquqiy hujjatning amal qilishini to‘xtatib turish va tugatish
Normativ-huquqiy hujjatning yoki uning bir qismining amal qilishi uni qabul qilgan organ yoxud uning yuqori turuvchi organi tomonidan muayyan muddatga yoki muayyan hodisa yuz berguniga qadar to‘xtatib turilishi mumkin.
Normativ-huquqiy hujjat yoki uning bir qismi quyidagi hollarda o‘zining amal qilishini tugatadi:
normativ-huquqiy hujjat yoki uning bir qismi qaysi muddat yoki hodisa yuz berishi uchun mo‘ljallangan bo‘lsa, o‘sha muddat tugaganida yoki hodisa yuz berganida;
normativ-huquqiy hujjat yoki uning bir qismi qonunda belgilangan tartibda O‘zbekiston Respublikasining Konstitutsiyasiga muvofiq emas yoxud haqiqiy emas deb topilganda;
normativ-huquqiy hujjat yoki uning bir qismi o‘z kuchini yo‘qotgan deb topilganda;
normativ-huquqiy hujjat yoki uning bir qismi bekor qilinganda.
Oldingi tahrirga qarang.
O‘zbekiston Respublikasi Prezidenti favqulodda holat joriy etilgan hududda amalda bo‘lgan O‘zbekiston Respublikasi Prezidenti farmonlari va qarorlarining, O‘zbekiston Respublikasi Vazirlar Mahkamasi qarorlarining, vazirliklar hamda idoralar buyruqlari va qarorlarining, shuningdek mahalliy davlat hokimiyati organlari qarorlarining amal qilishini ushbu hujjatlar O‘zbekiston Respublikasi Prezidentining favqulodda holat joriy etish to‘g‘risidagi farmoniga zid bo‘lgan taqdirda, favqulodda holatning amal qilish muddatida to‘xtatib turishga haqli.
(45-moddaning uchinchi qismi O‘zbekiston Respublikasining 2023-yil 28-noyabrdagi O‘RQ-880-sonli Qonuni tahririda — Qonunchilik ma’lumotlari milliy bazasi, 29.11.2023-y., 03/23/880/0905-son)
46-modda. Ilgari qabul qilingan normativ-huquqiy hujjatlarni yangi normativ-huquqiy hujjat qabul qilinganligi munosabati bilan qayta ko‘rib chiqish
Ilgari qabul qilingan normativ-huquqiy hujjatlarga yangi normativ-huquqiy hujjat qabul qilinganligi munosabati bilan zarur o‘zgartishlar va (yoki) qo‘shimchalar kiritiladi hamda ilgari qabul qilingan barcha normativ-huquqiy hujjatlar yoki ularning qismlari, agar ular yangi huquqiy normalarga zid bo‘lsa yoxud yangi normativ-huquqiy hujjat bilan to‘laligicha qamrab olingan yoki amalda o‘z huquqiy ahamiyatini yo‘qotgan bo‘lsa, lekin rasman o‘z kuchini yo‘qotgan deb topilmagan bo‘lsa, o‘z kuchini yo‘qotgan deb topilishi lozim.
Teng yuridik kuchga ega bo‘lgan normativ-huquqiy hujjatlarga kiritilayotgan o‘zgartishlar va (yoki) qo‘shimchalar, o‘z kuchini yo‘qotgan deb topilayotgan teng yuridik kuchga ega bo‘lgan normativ-huquqiy hujjatlarning yoki ular qismlarining ro‘yxati normativ-huquqiy hujjatning o‘zida ko‘rsatilishi kerak.
Normativ-huquqiy hujjat qabul qilinganligi munosabati bilan o‘zgartishlar, qo‘shimchalar kiritilishi yoki o‘z kuchini yo‘qotgan deb topilishi lozim bo‘lgan, teng yuridik kuchga ega normativ-huquqiy hujjatlarning yoki ular qismlarining soni ancha ko‘p bo‘lgan taqdirda, mazkur o‘zgartish va qo‘shimchalar, shuningdek o‘z kuchini yo‘qotgan deb topilishi lozim bo‘lgan normativ-huquqiy hujjatlar ro‘yxati alohida hujjat sifatida rasmiylashtiriladi. Bunday hujjat loyihasi ishlab chiquvchi tomonidan tayyorlanadi va normativ-huquqiy hujjat loyihasi bilan bir vaqtda taqdim etiladi.
47-modda. Normativ-huquqiy hujjatlarning matnlarini tarqatish
Normativ-huquqiy hujjatlarning matnlarini tarqatish normativ-huquqiy hujjat matnidan moneliksiz foydalanish imkoniyatini ta’minlaydigan har qanday shakllarda amalga oshirilishi mumkin.
Normativ-huquqiy hujjatlarning matnlarini tarqatish tartibi qonunchilikda belgilanadi.
7-bob. Normativ-huquqiy hujjatlarning ijrosini tashkil etish va ta’minlash
48-modda. Normativ-huquqiy hujjatlarning ijrosini tashkil etuvchi va ta’minlovchi organlar
O‘zbekiston Respublikasi Vazirlar Mahkamasi O‘zbekiston Respublikasi Konstitutsiyasi va qonunlarining, O‘zbekiston Respublikasi Oliy Majlisi palatalari qarorlarining, O‘zbekiston Respublikasi Prezidenti farmonlari va qarorlarining, O‘zbekiston Respublikasi Vazirlar Mahkamasi qarorlarining O‘zbekiston Respublikasining butun hududida ijrosini tashkil etadi hamda ta’minlaydi.
Oldingi tahrirga qarang.
Vazirliklar va idoralar, ularning mansabdor shaxslari o‘z vakolatlariga kiritilgan masalalar bo‘yicha normativ-huquqiy hujjatlarning ijrosini tashkil etadi hamda ta’minlaydi.
(48-moddaning ikkinchi qismi O‘zbekiston Respublikasining 2023-yil 28-noyabrdagi O‘RQ-880-sonli Qonuni tahririda — Qonunchilik ma’lumotlari milliy bazasi, 29.11.2023-y., 03/23/880/0905-son)
Mahalliy davlat hokimiyati organlari tegishli hududda normativ-huquqiy hujjatlarning ijrosini tashkil etadi hamda ta’minlaydi.
49-modda. O‘zbekiston Respublikasi Vazirlar Mahkamasining normativ-huquqiy hujjatlar ijrosini tashkil etish va ta’minlashga doir vakolatlari
O‘zbekiston Respublikasi Vazirlar Mahkamasi o‘z vakolatlari doirasida:
normativ-huquqiy hujjatlarning o‘z vaqtida ijro etilishiga qaratilgan zarur tadbirlarni ishlab chiqadi va (yoki) qarorlar qabul qiladi;
Oldingi tahrirga qarang.
vazirliklar va idoralarning ishlarini muvofiqlashtiradi hamda yo‘naltiradi, ularning normativ-huquqiy hujjatlarni ijro etishga doir vakolatlarini belgilaydi;
(49-modda birinchi qismining uchinchi xatboshisi O‘zbekiston Respublikasining 2023-yil 28-noyabrdagi O‘RQ-880-sonli Qonuni tahririda — Qonunchilik ma’lumotlari milliy bazasi, 29.11.2023-y., 03/23/880/0905-son)
Oldingi tahrirga qarang.
O‘zbekiston Respublikasi qonunlarini va boshqa normativ-huquqiy hujjatlarni ijro etish uchun zimmasiga javobgarlik yuklatiladigan vazirliklarni, idoralarni hamda mansabdor shaxslarni belgilaydi;
(49-modda birinchi qismining to‘rtinchi xatboshisi O‘zbekiston Respublikasining 2023-yil 28-noyabrdagi O‘RQ-880-sonli Qonuni tahririda — Qonunchilik ma’lumotlari milliy bazasi, 29.11.2023-y., 03/23/880/0905-son)
normativ-huquqiy hujjatlar o‘z vaqtida ijro etilishi ustidan nazoratni amalga oshiradi.
O‘zbekiston Respublikasi Vazirlar Mahkamasi qonunchilikka muvofiq boshqa vakolatlarni ham amalga oshirishi mumkin.
50-modda. O‘zbekiston Respublikasi Adliya vazirligining normativ-huquqiy hujjatlar ijrosini tashkil etishga doir vakolatlari
O‘zbekiston Respublikasi Adliya vazirligi o‘z vakolatlari doirasida:
normativ-huquqiy hujjatlarning ijro etilishi masalalari yuzasidan davlat organlari va tashkilotlarga tushuntirishlar beradi hamda zarur yordam ko‘rsatadi;
normativ-huquqiy hujjatlarning davlat boshqaruvi organlari tomonidan ijro etilishi masalalariga doir uslubiy ko‘rsatmalarni ishlab chiqadi;
normativ-huquqiy hujjatlarning davlat boshqaruvi organlari tomonidan ijro etilishi monitoringi va tahlilini o‘tkazadi, ushbu sohadagi muammolarni bartaraf etish bo‘yicha takliflar ishlab chiqadi;
davlat boshqaruvi organlarining normativ-huquqiy hujjatlarni ijro etish bo‘yicha faoliyatini muvofiqlashtirishni amalga oshiradi;
davlat boshqaruvi organlarida va tashkilotlarda normativ-huquqiy hujjatlarning ijrosi nuqtai nazaridan ijro intizomiga rioya etilishini o‘rganadi, shu asosda O‘zbekiston Respublikasi Prezidentiga va O‘zbekiston Respublikasi Vazirlar Mahkamasiga kiritish uchun axborot-tahliliy hujjatlarni tayyorlaydi.
O‘zbekiston Respublikasi Adliya vazirligi qonunchilikka muvofiq boshqa vakolatlarni ham amalga oshirishi mumkin.
Oldingi tahrirga qarang.
51-modda. Vazirliklar va idoralarning normativ-huquqiy hujjatlar ijrosini tashkil etish hamda ta’minlashga doir vakolatlari
(51-moddaning nomi O‘zbekiston Respublikasining 2023-yil 28-noyabrdagi O‘RQ-880-sonli Qonuni tahririda — Qonunchilik ma’lumotlari milliy bazasi, 29.11.2023-y., 03/23/880/0905-son)
Oldingi tahrirga qarang.
Vazirliklar va idoralar o‘z vakolatlari doirasida:
(51-modda birinchi qismining birinchi xatboshisi O‘zbekiston Respublikasining 2023-yil 28-noyabrdagi O‘RQ-880-sonli Qonuni tahririda — Qonunchilik ma’lumotlari milliy bazasi, 29.11.2023-y., 03/23/880/0905-son)
normativ-huquqiy hujjatlarning o‘z vaqtida ijro etilishiga qaratilgan zarur tadbirlarni ishlab chiqadi va (yoki) choralar ko‘radi;
O‘zbekiston Respublikasi qonunlarining, O‘zbekiston Respublikasi Oliy Majlisi palatalari qarorlarining, O‘zbekiston Respublikasi Prezidenti farmonlari va qarorlarining, O‘zbekiston Respublikasi Vazirlar Mahkamasi qarorlarining ijro etilishiga qaratilgan normativ-huquqiy hujjatlar loyihalari ishlab chiqilishini amalga oshiradi;
normativ-huquqiy hujjatlar matnlarining tarqatilishini ta’minlaydi, shuningdek normativ-huquqiy hujjatlarning ijrochilarga yetkazilishi hamda mohiyati va ahamiyati aholi o‘rtasida tushuntirilishiga doir ishlarni boshqa davlat organlari hamda tashkilotlar bilan birgalikda tashkil etadi;
normativ-huquqiy hujjatlar to‘g‘ri va bir xilda qo‘llanilishini ta’minlash uchun o‘z xodimlarini tayyorlashni, qayta tayyorlashni hamda ularning malakasini oshirishni tashkil etadi;
normativ-huquqiy hujjatlarning ijro etilishi ustidan nazoratni amalga oshiradi, tegishli tarmoqda qonunchilikning qo‘llanilish amaliyotini o‘rganadi va, zarur bo‘lganda, qonunchilikni takomillashtirish yuzasidan takliflar kiritadi;
normativ-huquqiy hujjatlarning tizimlashtirilgan hisobini belgilangan tartibda yuritadi.
Oldingi tahrirga qarang.
Vazirliklar va idoralar qonunchilikka muvofiq boshqa vakolatlarni ham amalga oshirishi mumkin.
(51-moddaning ikkinchi qismi O‘zbekiston Respublikasining 2023-yil 28-noyabrdagi O‘RQ-880-sonli Qonuni tahririda — Qonunchilik ma’lumotlari milliy bazasi, 29.11.2023-y., 03/23/880/0905-son)
52-modda. Mahalliy davlat hokimiyati organlarining normativ-huquqiy hujjatlar ijrosini tashkil etish va ta’minlashga doir vakolatlari
Mahalliy davlat hokimiyati organlari tegishli hududda:
normativ-huquqiy hujjatlar o‘z vaqtida ijro etilishiga qaratilgan zarur tadbirlarni ishlab chiqadi va (yoki) choralar ko‘radi;
normativ-huquqiy hujjatlar matnlarining tarqatilishini ta’minlaydi, boshqa tashkilotlar bilan birgalikda normativ-huquqiy hujjatlar yuzasidan zarur tushuntirish ishlarini tashkil etadi;
tegishli davlat organlari va tashkilotlarning normativ-huquqiy hujjatlarni ijro etish bo‘yicha ishlarini muvofiqlashtiradi hamda yo‘naltiradi;
normativ-huquqiy hujjatlarning ijro etilishi ustidan nazoratni amalga oshiradi, qonunchilikning qo‘llanilish amaliyotini o‘rganadi va zarur bo‘lganda qonunchilikni takomillashtirish yuzasidan takliflar kiritadi;
normativ-huquqiy hujjatlarning tizimlashtirilgan hisobini belgilangan tartibda yuritadi.
Mahalliy davlat hokimiyati organlari qonunchilikka muvofiq boshqa vakolatlarni ham amalga oshirishi mumkin.
53-modda. Normativ-huquqiy hujjatlar ijrosining monitoringi va nazorati
Normativ-huquqiy hujjatlar ijrosining monitoringi va nazorati qonunchilikka muvofiq amalga oshiriladi.
Normativ-huquqiy hujjatlar qabul qilish huquqiga ega bo‘lgan organlar va boshqa tashkilotlar tegishli normativ-huquqiy hujjatlar ijrosi ustidan nazoratni, shuningdek ularning ijrosi bilan bog‘liq masalalar bo‘yicha huquqni qo‘llash amaliyoti monitoringini hamda jismoniy va yuridik shaxslar murojaatlarining tahlilini amalga oshiradi.
Normativ-huquqiy hujjatlarda bo‘shliqlar, yuqoriroq yuridik kuchga ega bo‘lgan normativ-huquqiy hujjatlar bilan ziddiyatlar, shuningdek ichki ziddiyatlar yoxud boshqa xatolar aniqlangan taqdirda, normativ-huquqiy hujjatlar qabul qilish huquqiga ega bo‘lgan organ ularni bartaraf etish yuzasidan choralar ko‘radi.
Fuqarolar, fuqarolarning o‘zini o‘zi boshqarish organlari, shuningdek qonunchilikda belgilangan tartibda ro‘yxatga olingan nodavlat notijorat tashkilotlari, ommaviy axborot vositalari O‘zbekiston Respublikasining “Jamoatchilik nazorati to‘g‘risida”gi Qonuni va boshqa qonunchilik hujjatlariga muvofiq jamoatchilik monitoringi va nazoratini amalga oshiradilar.
8-bob. Yakunlovchi qoidalar
54-modda. Normativ-huquqiy hujjatlarga qo‘yiladigan asosiy talablar
Normativ-huquqiy hujjatlarni rasmiylashtirishga qo‘yiladigan asosiy talablar ushbu Qonunning ilovasiga muvofiq Normativ-huquqiy hujjatlar loyihalarini, shuningdek ularga ilova qilinadigan axborot-tahliliy materiallarni yuridik-texnik jihatdan rasmiylashtirishning yagona uslubiyoti bilan belgilanadi.
55-modda. Normativ-huquqiy hujjatlarni rasmiy sharhlash
Normativ-huquqiy hujjatlarni rasmiy sharhlash normativ-huquqiy hujjatda noaniqliklar topilgan, u amaliyotda noto‘g‘ri yoki ziddiyatli tarzda qo‘llanilgan taqdirda amalga oshiriladi.
O‘zbekiston Respublikasining Konstitutsiyasi va qonunlari normalariga rasmiy sharhni O‘zbekiston Respublikasi Konstitutsiyaviy sudi beradi.
O‘zbekiston Respublikasi Oliy Majlisi palatalarining qarorlariga rasmiy sharhni O‘zbekiston Respublikasi Oliy Majlisining tegishli palatalari beradi.
Qonunosti hujjatlari normalariga rasmiy sharhni ularni qabul qilgan organlar beradi.
Normativ-huquqiy hujjatlarni rasmiy sharhlash jarayonida ularga normalarni aniqlashtirishga qaratilgan tuzatishlar, o‘zgartishlar, qo‘shimchalar kiritilishiga yo‘l qo‘yilmaydi.
56-modda. Normativ-huquqiy hujjatlarni davlat hisobiga olish
Normativ-huquqiy hujjatlarni davlat hisobiga olish normativ-huquqiy hujjatlarni markazlashtirilgan tarzda yig‘ish, hisobga olish, ularning fondlarini yaratish va nazorat holatida saqlab turishni hamda normativ-huquqiy hujjatlar haqidagi markazlashtirilgan axborotni o‘z ichiga oladi. Qonunchilikda normativ-huquqiy hujjatlarni davlat hisobiga olishga doir qo‘shimcha talablar belgilanishi mumkin.
Normativ-huquqiy hujjatlarni davlat hisobiga olishni amalga oshirish tartibi O‘zbekiston Respublikasi Adliya vazirligi tomonidan belgilanadi.
57-modda. O‘zbekiston Respublikasining ayrim qonun hujjatlarini o‘z kuchini yo‘qotgan deb topish
Quyidagilar o‘z kuchini yo‘qotgan deb topilsin:
1) O‘zbekiston Respublikasining 2000-yil 14-dekabrda qabul qilingan “Normativ-huquqiy hujjatlar to‘g‘risida”gi 160-II-sonli Qonuni (O‘zbekiston Respublikasi Oliy Majlisining Axborotnomasi, 2001-yil, № 1-2, 8-modda);
2) O‘zbekiston Respublikasi Oliy Majlisining 2000-yil 14-dekabrda qabul qilingan “Normativ-huquqiy hujjatlar to‘g‘risida”gi O‘zbekiston Respublikasi Qonunini amalga kiritish haqida”gi 161-II-sonli Qarori (O‘zbekiston Respublikasi Oliy Majlisining Axborotnomasi, 2001-yil, № 1-2, 9-modda);
3) O‘zbekiston Respublikasining 2003-yil 12-dekabrda qabul qilingan “O‘zbekiston Respublikasining ayrim qonun hujjatlariga o‘zgartishlar va qo‘shimchalar kiritish to‘g‘risida”gi 568-II-sonli Qonunining (O‘zbekiston Respublikasi Oliy Majlisining Axborotnomasi, 2004-yil, № 1-2, 18-modda) XXVI bo‘limi;
4) O‘zbekiston Respublikasining 2004-yil 3-dekabrda qabul qilingan “O‘zbekiston Respublikasining ayrim qonun hujjatlariga o‘zgartish va qo‘shimchalar kiritish, shuningdek ayrim qonun hujjatlarini o‘z kuchini yo‘qotgan deb topish to‘g‘risida”gi 714-II-sonli Qonuni (O‘zbekiston Respublikasi Oliy Majlisining Axborotnomasi, 2005-yil, № 1, 18-modda) I bo‘limining 46-bandi;
5) O‘zbekiston Respublikasining 2012-yil 24-dekabrda qabul qilingan “Normativ-huquqiy hujjatlar to‘g‘risida”gi O‘zbekiston Respublikasi Qonuniga o‘zgartish va qo‘shimchalar kiritish haqida”gi O‘RQ-342-sonli Qonuni (O‘zbekiston Respublikasi Oliy Majlisi palatalarining Axborotnomasi, 2012-yil, № 12, 333-modda);
6) O‘zbekiston Respublikasining 2014-yil 11-dekabrda qabul qilingan “O‘zbekiston Respublikasining ayrim qonun hujjatlariga o‘zgartish va qo‘shimchalar kiritish to‘g‘risida”gi O‘RQ-381-sonli Qonunining (O‘zbekiston Respublikasi Oliy Majlisi palatalarining Axborotnomasi, 2014-yil, № 12, 343-modda) 18-moddasi;
7) O‘zbekiston Respublikasining 2015-yil 10-avgustda qabul qilingan “O‘zbekiston Respublikasining ayrim qonun hujjatlariga o‘zgartish va qo‘shimchalar kiritish to‘g‘risida”gi O‘RQ-389-sonli Qonunining (O‘zbekiston Respublikasi Oliy Majlisi palatalarining Axborotnomasi, 2015-yil, № 8, 310-modda) 9-moddasi;
8) O‘zbekiston Respublikasining 2016-yil 23-sentabrda qabul qilingan “O‘zbekiston Respublikasining ayrim qonun hujjatlariga o‘zgartish va qo‘shimchalar kiritish to‘g‘risida”gi O‘RQ-411-sonli Qonunining (O‘zbekiston Respublikasi Oliy Majlisi palatalarining Axborotnomasi, 2016-yil, № 9, 276-modda) 12-moddasi;
9) O‘zbekiston Respublikasining 2017-yil 14-sentabrda qabul qilingan “O‘zbekiston Respublikasining ayrim qonun hujjatlariga o‘zgartish va qo‘shimchalar kiritish, shuningdek ayrim qonun hujjatlarini o‘z kuchini yo‘qotgan deb topish to‘g‘risida”gi O‘RQ-446-sonli Qonunining (O‘zbekiston Respublikasi Oliy Majlisi palatalarining Axborotnomasi, 2017-yil, № 9, 510-modda) 47-moddasi;
10) O‘zbekiston Respublikasining 2018-yil 3-yanvarda qabul qilingan “Ayrim davlat organlari faoliyati takomillashtirilishi, shuningdek fuqarolarning huquqlari va erkinliklarini himoya qilish kafolatlarini ta’minlashga doir qo‘shimcha chora-tadbirlar qabul qilinishi munosabati bilan O‘zbekiston Respublikasining ayrim qonun hujjatlariga o‘zgartish va qo‘shimchalar kiritish to‘g‘risida”gi O‘RQ-456-sonli Qonunining (O‘zbekiston Respublikasi Oliy Majlisi palatalarining Axborotnomasi, 2018-yil, № 1, 1-modda) 22-moddasi;
11) O‘zbekiston Respublikasining 2018-yil 9-yanvarda qabul qilingan “O‘zbekiston Respublikasining ayrim qonun hujjatlariga o‘zgartish va qo‘shimchalar kiritish to‘g‘risida”gi O‘RQ-459-sonli Qonunining (O‘zbekiston Respublikasi Oliy Majlisi palatalarining Axborotnomasi, 2018-yil, № 1, 4-modda) 11-moddasi;
12) O‘zbekiston Respublikasining 2018-yil 18-aprelda qabul qilingan “O‘zbekiston Respublikasining ayrim qonun hujjatlariga o‘zgartish va qo‘shimchalar kiritish to‘g‘risida”gi O‘RQ-476-sonli Qonunining (O‘zbekiston Respublikasi Oliy Majlisi palatalarining Axborotnomasi, 2018-yil, № 4, 224-modda) 37-moddasi;
13) O‘zbekiston Respublikasining 2019-yil 8-yanvarda qabul qilingan “Ayrim davlat organlarining faoliyati takomillashtirilishi munosabati bilan O‘zbekiston Respublikasining ayrim qonun hujjatlariga o‘zgartish va qo‘shimchalar kiritish to‘g‘risida”gi O‘RQ-512-sonli Qonunining (O‘zbekiston Respublikasi Oliy Majlisi palatalarining Axborotnomasi, 2019-yil, № 1, 1-modda) 12-moddasi.
58-modda. Ushbu Qonunning ijrosini, yetkazilishini, mohiyati va ahamiyati tushuntirilishini ta’minlash
O‘zbekiston Respublikasi Adliya vazirligi va boshqa manfaatdor tashkilotlar ushbu Qonunning ijrosini, ijrochilarga yetkazilishini hamda mohiyati va ahamiyati aholi o‘rtasida tushuntirilishini ta’minlasin.
59-modda. Qonunchilik hujjatlarini ushbu Qonunga muvofiqlashtirish
O‘zbekiston Respublikasi Vazirlar Mahkamasi:
hukumat qarorlarini ushbu Qonunga muvofiqlashtirsin;
davlat boshqaruvi organlari ushbu Qonunga zid bo‘lgan o‘z normativ-huquqiy hujjatlarini qayta ko‘rib chiqishlari va bekor qilishlarini ta’minlasin.
60-modda. Ushbu Qonunning kuchga kirishi
Ushbu Qonun rasmiy e’lon qilingan kundan e’tiboran kuchga kiradi.",https://www.lex.uz/uz/docs/-5378966
56,Normativ-huquqiy hujjatlar to‘g‘risida,"2-bob. Loyihaning matniga va tuzilishiga doir talablar
1-§. Umumiy qoidalar
3. Loyihaning matni lo‘nda, oddiy va ravon tilda bayon etilgan bo‘lishi kerak. Loyihaning matni turlicha sharhlash va talqin qilinishlarga olib kelmasligi kerak. Loyihaning jumlalari rasmiy til uslubidan va yuridik atamalardan foydalanilgan holda, umumiy qabul qilingan grammatika, imlo va punktuatsiya qoidalariga muvofiq tuziladi.
4. Loyihaning matni quyidagi talablarga muvofiq bo‘lishi kerak:
jumlalarning soddaligi va qisqaligi;
ta’rifning aniqligi;
bayon etishning tizimliligi va ketma-ketligi.
5. Loyihada, shuningdek unga ilova qilinadigan axborot-tahliliy materiallarda quyidagilarning qo‘llanilishiga yo‘l qo‘yilmaydi:
og‘zaki nutq shakllari;
davlat tilida teng ma’noli so‘zlar va tushunchalar mavjud bo‘lgan taqdirda, chet tillari atamalari;
eskirgan hamda ko‘p ma’noni anglatadigan so‘zlar va iboralar, majoziy taqqoslashlar, sifatlashlar, kinoyalar;
abbreviatura va qisqartmalar (bundan umumiy qabul qilingan abbreviatura va qisqartmalar, shuningdek qonunosti hujjatlarining ilovalaridagi tashkilotlarning qisqartirilgan nomlari mustasno).
6. Loyihada qonunchilikda mavjud bo‘lmagan tushuncha va atamalar, shuningdek texnikaviy va boshqa maxsus tushunchalardan foydalanilganda ularning ta’riflari beriladi. Qonunchilik amaliyotiga muvofiq umum qo‘llaniladigan tushunchalarga ta’rif berish talab etilmaydi.
7. Tushunchaning yoki atamaning ta’rifi uning mazmunini to‘liq ochib berishi kerak. Tushunchani yoki atamani aynan shu tushunchaning o‘zi va atama orqali, shuningdek o‘zi ta’riflanishi lozim bo‘lgan boshqa tushuncha va atamalar orqali ta’riflashga yo‘l qo‘yilmaydi.
8. Loyihada ko‘p marotaba qo‘llanilgan uch va undan ortiq tushunchaga ta’rif berish zarurati bo‘lganda, ular alohida band (modda)da ko‘rsatiladi va loyiha matnining boshida keltiriladi.
9. So‘z birikmalari bir necha marta qo‘llanilgan taqdirda, ular birinchi bor qaysi tarkibiy birlikda (moddada, qismda, bandda, kichik bandda, xatboshida) qo‘llanilgan bo‘lsa, o‘sha tarkibiy birlikda to‘liq tahrirda bayon qilinadi va mazkur tushunchaning loyihaning keyingi qoidalarida qo‘llaniladigan qisqartirilgan ta’rifi qavs ichida bosh kelishikda ko‘rsatiladi.
10. Loyihada, qoida tariqasida, xuddi shunday yuridik kuchga ega bo‘lgan normativ-huquqiy hujjatda ko‘rsatilgan huquqiy normalar qayta takrorlanmaydi.
Zarur bo‘lganda, loyihada yuqoriroq yuridik kuchga ega bo‘lgan normativ-huquqiy hujjatlarning ayrim qoidalari mazkur normativ-huquqiy hujjatlarga havola qilingan holda aks ettiriladi.
11. Boshqa normativ-huquqiy hujjatlarga doir havolalar huquqiy normalarning o‘zaro bog‘liqligini ko‘rsatish zarurati bo‘lgan hollardagina yoki takrorlashlarga yo‘l qo‘ymaslik uchungina loyiha matniga kiritilishiga yo‘l qo‘yiladi. Havolalar aniq bo‘lishi va muayyan normativ-huquqiy hujjat yoki uning alohida qoidalarini ko‘rsatishi kerak.
Har bir havola loyiha bo‘yicha tayyorlanayotgan tushuntirish xatida normativ-huquqiy hujjatning rekvizitlari, uning havola qilinayotgan tarkibiy birligi ko‘rsatilgan holda asoslantirilishi kerak.
Loyihada pastroq yuridik kuchga ega bo‘lgan aniq normativ-huquqiy hujjatlarga, davlat organlarining bayonnomalariga, topshiriqlariga va xatlariga havola qilishga yo‘l qo‘yilmaydi.
12. Qonun loyihasida (qonunda) qonun hujjatlariga havola qilish zarurati bo‘lganda ketma-ketlik tartibida qonun hujjatining turi va nomi ko‘rsatiladi. Bunda O‘zbekiston Respublikasi Oliy Majlisi palatalarining qarori bo‘yicha uni qabul qilish sanasi va raqami ham ko‘rsatiladi.
13. Moddaning (bandning) matnini shu normativ-huquqiy hujjatning boshqa moddalarida (bandlarida) takror bayon qilishga, shuningdek idoraviy normativ-huquqiy hujjatlarga boshqa idoraviy normativ-huquqiy hujjatlarni qabul qilishni nazarda tutuvchi normalar kiritilishiga yo‘l qo‘yilmaydi.
14. Loyihaning tuzilishi huquqiy tartibga solish predmetining mantiqan rivojlanib borishi va yoritilishini ta’minlashi kerak.
15. Hajmiga ko‘ra qonunosti hujjatining loyihasi pasayib boruvchi quyidagi tarkibiy birliklarga bo‘linadi: bo‘limlar, kichik bo‘limlar, boblar, paragraflar, bandlar, kichik bandlar va xatboshilar.
Qonun loyihalarining bo‘linishi mazkur bobning 2-paragrafiga muvofiq amalga oshiriladi.
16. Loyihaning bo‘limlari rim raqamlari, kichik bo‘limlari va boblari esa arab raqamlari bilan raqamlanadi va sarlavhalarga ega bo‘ladi. Paragraflar “§” belgisi bilan belgilanadi, arab raqamlari bilan raqamlanadi va sarlavhalarga ega bo‘ladi.
Bo‘limlar, kichik bo‘limlar, boblar va paragraflarning belgisi va nomi bosh harf bilan, “yarim qora” shriftda, matn markaziga to‘g‘rilangan holda, qo‘shtirnoqlarsiz, qatorlar o‘rtasidagi birlik intervalda va satr boshisiz, bitta qatorda raqami ko‘rsatilib, ketidan nuqta qo‘yilgan holda yoziladi.
17. Quyidagi tarkibiy birlikning kiritilishiga yo‘l qo‘yilmaydi:
agar loyihada boblar bo‘lmasa, “bo‘lim” birligining;
agar loyihada bo‘limlar bo‘lmasa, “kichik bo‘lim” birligining;
agar loyihada bandlar bo‘lmasa, “kichik band” va “xatboshi” birliklarining.
18. Har bir ishlab chiqiladigan loyiha nomga ega bo‘lishi kerak. Nom qisqa, tushunarli ifodalanishi va uning asosiy huquqiy tartibga solish predmetini aks ettirishi zarur.
19. Loyiha uni qabul qilish sabablari va maqsadlarini tushuntirishdan iborat bo‘lgan, loyihaning boshlanishida joylashtiriladigan muqaddimaga ega bo‘lishi mumkin.
Normativ-huquqiy hujjatning muqaddimasi uning mazmunini mantiqiy rivojlantiruvchi bir nechta xatboshilarda bayon etilishi mumkin.
Muqaddima:
mustaqil normativ ko‘rsatmalarni o‘z ichiga olmasligi;
moddalar va bandlarga bo‘linmasligi;
normativ-huquqiy hujjat qabul qilinishi munosabati bilan o‘z kuchini yo‘qotgan deb topilishi, o‘zgartish va qo‘shimchalar kiritilishi lozim bo‘lgan boshqa normativ-huquqiy hujjatlarga doir havolalarga ega bo‘lmasligi;
loyihada qo‘llaniladigan asosiy tushunchalarning ahamiyatini o‘z ichiga olmasligi;
raqamlanmasligi kerak.
20. Loyihaning muqaddimasida (idoraviy normativ-huquqiy hujjatlar uchun majburiy) loyihaning qabul qilinishi uchun asos bo‘lgan yoki ijrosi ta’minlanayotgan qonunchilik hujjatlari ko‘rsatilishi mumkin.
21. Loyihada huquqiy normalar arab raqamlarida nuqta qo‘yilgan holda raqamlanib, moddalar va bandlar tarzida bayon qilinadi, shuningdek sarlavhalarga ega bo‘lmaydi, bundan moddalar mustasno.
Huquqiy normalarni ikkilangan (qo‘shaloq) tarzda raqamlashga yo‘l qo‘yilmaydi.
22. Har bir modda va band, qoida tariqasida, bitta huquqiy normani o‘z ichiga olishi hamda to‘liq va tugallangan mazmunga ega bo‘lishi kerak.
Loyihaning qaror qismiga eng muhim bo‘lgan huquqiy normalar kiritiladi, bundan qonun loyihalari mustasno.
23. Bandlar kichik bandlar yoki xatboshilarga bo‘linishi mumkin.
24. Kichik bandlar doirasimon qavs bilan yopiladigan kichik harflar bilan belgilanadi. Harflar alifbo bo‘yicha ketma-ketlikda bayon qilinishi kerak.
25. Kichik bandlar faqat xatboshilarga bo‘linishi mumkin. Xatboshilar boshlanishida defis yoki boshqa belgilarni ishlatishga yo‘l qo‘yilmaydi.
26. Loyihaga talablar, ro‘yxatlar, jadvallar, grafiklar, tariflar, xaritalar, sxemalar, tuzilmalar, hujjatlarning, blankalarning namunalari, shuningdek tavsiya xususiyatiga ega hujjatlar (namunaviy nizomlar, ustavlar, shartnomalar, uslubiy tavsiyalar va boshqalar) ilova qilinishi mumkin.
27. Agar loyihaning qaror qismidagi bandlari (kichik bandlari, xatboshilari) bilan, qonun loyihalarida esa moddalar (qismlar, bandlar, kichik bandlar, xatboshilar) bilan hujjatlarni tasdiqlash nazarda tutilgan bo‘lsa, normativ-huquqiy hujjatning tegishli tarkibiy birligi va u tomonidan tasdiqlanadigan hujjatning nomi bir-biriga mos ravishda bayon etilishi kerak.
28. Bo‘limlardan iborat bo‘lgan ilovalar izchil ketma-ketlikda raqamlangan bandlarga ega bo‘ladi. Bo‘lim rim raqamlari bilan belgilanadigan tartib raqamiga va nomga ega bo‘ladi.
2-§. Qonun loyihalari (qonun) tuzilishining o‘ziga xos xususiyatlari
29. Qonun loyihasining tuzilishi uning mazmuniga bog‘liq bo‘ladi va quyidagi ketma-ketlikda belgilanadi:
qo‘llanilish yoki amal qilish sohasi;
umumiy qoidalar: huquqiy jihatdan tartibga solishning asosiy prinsiplari, qonunda foydalaniladigan tushunchalar va maxsus atamalarning ta’rifi, subyektlarning huquq va majburiyatlari, shuningdek ishlab chiqilayotgan qonun loyihasi normalarini amalga oshirishning mexanizmlari;
qabul qilinayotgan qonun normalarini buzganlik uchun javobgarlik to‘g‘risidagi norma;
ayrim qonunlarga o‘zgartish va qo‘shimchalar kiritishni, shuningdek mazkur qonun qabul qilinishi munosabati bilan qonunlarni o‘z kuchini yo‘qotgan deb topishni nazarda tutadigan normalar;
qabul qilinayotgan qonunning ijrosini, ijrochilarga yetkazilishini, mohiyati va ahamiyati tushuntirilishini ta’minlash zimmasiga yuklatilayotgan subyekt;
normativ-huquqiy hujjatlarni qabul qilinayotgan qonunga muvofiqlashtirish to‘g‘risidagi topshiriq;
qonunning kuchga kirish tartibi.
30. Qonun loyihasida (qonunda) pastlab boruvchi quyidagi tarkibiy birliklardan foydalaniladi:
qism;
bo‘lim;
kichik bo‘lim;
bob;
paragraf;
modda.
31. Qonun loyihasi (qonun) moddasida pastlab boruvchi quyidagi tarkibiy birliklardan foydalaniladi:
qism;
band;
kichik band;
xatboshi.
Yirik tizimlashtirilgan qonun loyihalari qismlarga, bo‘limlar kichik bo‘limlarga, boblar paragraflarga bo‘linishi mumkin.
32. Qonun loyihasi (qonun) qismining belgisi va nomi sahifaning o‘rtasiga bosh harflar bilan tagma-tag yoziladi. Qonun loyihasi (qonun) qismining nomi “yarim qora” shriftda yoziladi.
33. Bo‘limlar rim raqamlari, kichik bo‘limlar va boblar esa arab raqamlari bilan raqamlanadi hamda sarlavhalarga ega bo‘ladi. Paragraflar “§” belgisi bilan belgilanadi, arab raqamlari bilan raqamlanadi va sarlavhalarga ega bo‘ladi.
Kichik bo‘limlar, boblar va paragraflarning belgisi va nomi bosh harf bilan, bo‘limlarning belgisi va nomi esa bosh harflar bilan “yarim qora” shriftda, qo‘shtirnoqlarsiz, qatorlararo birlik intervalda, bitta qatorda raqami ko‘rsatilib, ketidan nuqta qo‘yilgan holda yoziladi.
34. Qonun loyihasining (qonunning) moddasi:
uning asosiy tarkibiy birligi hisoblanadi;
arab raqamlari bilan belgilanadigan tartib raqamiga ega bo‘ladi;
nomga ega bo‘ladi, bundan ayrim qonunlarga o‘zgartish va qo‘shimchalar kiritish, shuningdek ularni o‘z kuchini yo‘qotgan deb topish to‘g‘risidagi qonun loyihalari mustasno.
Modda belgisi bosh harf bilan va xatboshidan yoziladi.
Moddaning nomi uning raqam belgisi bilan bir qatorga bosh harf bilan “yarim qora” shriftda yozilib, undan keyin nuqta qo‘yiladi. Agar modda nomga ega bo‘lmasa, u holda moddaning raqamidan keyin nuqta qo‘yiladi hamda moddaning belgisi bosh harf bilan va yarim qora shrift bilan xatboshidan yoziladi.
Modda raqamlanmaydigan qismlarga bo‘linadi. Modda qismlarining joylashuv tartibi bosh harf bilan boshlanadigan va nuqta bilan tugaydigan xatboshilarni ketma-ket sanash orqali aniqlanadi.
Moddalarning qismlari bandlarga bo‘linib, bandlar doirasimon qavs bilan yopiladigan arab raqamlari yoki kichik harflar bilan belgilanadi. Moddalarning qismlari xatboshilarga bo‘linishi mumkin.
Bandlar qavs ichida arab raqamlari bilan kichik bandlarga yoki xatboshilarga bo‘linishi mumkin.
35. Qonun loyihasining (qonunning) qismlari, bo‘limlari, kichik bo‘limlari, boblari, paragraflari va moddalari izchil ketma-ketlikda raqamlanishi kerak. Har bir bobning (paragrafning) moddalarini alohida-alohida raqamlashga yoki har bir bo‘limning (kichik bo‘limning) boblarini alohida-alohida raqamlashga yo‘l qo‘yilmaydi.
36. Qonun loyihasiga (qonunga) qismlar, bo‘limlar, kichik bo‘limlar, boblar, paragraflar, moddalar yoki butun qonun loyihasiga (qonunga) doir izohlar kiritilishi mumkin emas.
37. Agar qonun loyihasiga (qonunga) bir nechta ilova mavjud bo‘lsa, ular “№” belgisi ko‘rsatilgan holda arab raqamlari bilan raqamlanadi. Qonun loyihasining (qonunning) matnida ilovaga havola qilinganida “№” belgisi ko‘rsatiladi.
Ilova belgisi 12 o‘lchamli shriftda qonun loyihasi (qonun) matnidan keyingi sahifaning yuqorisidagi o‘ng burchakka, qonunning raqami va imzolangan sanasi ko‘rsatilmagan holda joylashtiriladi.
Ilovaning nomi sahifaning o‘rtasiga joylashtiriladi.
3-§. Qonun loyihasi (qonun) normalarini bayon etishga doir umumiy talablar
38. Qonun quyidagi talablarga javob berishi kerak:
normalarning bir xil talqin qilinishini ta’minlovchi, ularni aniqlashtirish uchun qonunosti hujjatlarini ishlab chiqish va qabul qilishni talab etmaydigan holda batafsil ifoda etilishi;
qonun matnida uni amalga oshirishning aniq mexanizmi mavjudligi;
qonun loyihasida huquqiy munosabatlar subyektlari huquq va majburiyatlarining to‘liq ro‘yxati mavjudligi;
deklarativ va mavhum normalarning yo‘qligi.
39. Qonun normalari boshqa qonunlar normalari bilan o‘zaro bog‘liq bo‘lishi kerak. Bunda qonun normalarining ta’rifi boshqa qonunlarda qo‘llaniladigan ta’riflar bilan bir xil bayon etilishi kerak.
40. Qonun loyihasining (qonunning) matnini ishlab chiqish jarayonida unda qonunchilik tizimlashtiriladi, qonunosti hujjatlarida mavjud bo‘lgan barcha huquqiy normalar birlashtiriladi, qonunchilikdagi bo‘shliqlarni to‘ldiruvchi yangi normalar ishlab chiqiladi, ayrim huquqiy ko‘rsatmalar o‘rtasidagi nomuvofiqliklar, asossiz takrorlanishlar va qarama-qarshiliklar bartaraf etiladi.
Bunda qonun qabul qilingach, normalari qonunda o‘z aksini topgan barcha eski qonunosti hujjatlari o‘z tartibga solish zaruratini yo‘qotadi va kuchini yo‘qotgan deb topilishi lozim.
41. Bir hujjatda muayyan huquq tarmog‘ining va ijtimoiy munosabatlar sohasining barcha masalalari imkon qadar to‘liq tartibga solinishi kerak. Qonunning ayrim normalarini o‘zgartirish zarurati bo‘lganda, yangi alohida normativ-huquqiy hujjatni shakllantirmagan holda ularni mazkur qonunga o‘zgartish va qo‘shimchalar sifatida rasmiylashtirish kerak.
42. Qonun loyihasi bilan bir vaqtda quyidagilar ishlab chiqiladi:
qonun qabul qilinishi munosabati bilan o‘z kuchini yo‘qotgan deb topilishi lozim bo‘lgan qonunosti hujjatlar ro‘yxati;
qonun loyihasiga kirgan qonunosti hujjatlari normalarini o‘z ichiga olgan qiyosiy jadval va bunday birlashtirishning asosi;
qonun qabul qilinganligi munosabati bilan amaldagi qonunosti hujjatlariga o‘zgartish va qo‘shimchalar kiritish yoki ularni o‘z kuchini yo‘qotgan deb topish to‘g‘risidagi qaror loyihalari.
3-bob. Loyihalarni yuridik-texnik jihatdan rasmiylashtirish va rasmiy e’lon qilish manbalarini ko‘rsatish tartibi
1-§. Umumiy qoidalar
43. Loyihaning matni A4 formatdagi qog‘oz varag‘ining bir tomonida uning masshtabi kichraytirilmagan holda joylashtirilishi kerak.
44. Agar loyiha ikki yoki undan ortiq sahifada bayon etilgan bo‘lsa, uning har bir sahifasi va ilovalari alohida raqamlanishi kerak. Sahifaning tartib raqami sahifaning yuqorisida o‘rtada 2 raqamidan boshlab yoziladi. Birinchi sahifada 1 raqami qo‘yilmaydi.
45. Loyihalar, qoida tariqasida, Misrosoft Word redaktoridan va quyidagi parametrlardan foydalangan holda tayyorlanadi:
sahifaning chap hoshiyasi 3 sm, o‘ng hoshiyasi 2 sm, past va yuqori hoshiyalari 2 sm;
idoraviy normativ-huquqiy hujjatlar loyihalari uchun 12 o‘lchamli shrift, boshqa loyihalar uchun 14 o‘lchamli shrift;
birinchi qatorning satr boshisi 1,27 sm (qonun loyihalari uchun 1,25);
qatorlar o‘rtasidagi interval (mnojitel) 1.
46. Loyihaning (bundan idoraviy normativ-huquqiy hujjat loyihasi mustasno) birinchi sahifa yuqori qismining o‘ng burchagida “Loyiha” so‘zi qo‘yiladi, uning o‘lchami matn shrifti o‘lchami bilan aynan bir xil bo‘lishi lozim.
47. Loyiha turining matni bosh harflar bilan, matnni markazga to‘g‘rilagan holda, “yarim qora” shriftda, qatorlar o‘rtasidagi birlik intervalda va satr boshisiz rasmiylashtiriladi. Qonun hujjatlari, O‘zbekiston Respublikasi Prezidentining farmoni va qarori, O‘zbekiston Respublikasi Vazirlar Mahkamasining qarori va mahalliy davlat hokimiyati organlarining qarorlari loyihalarining turi ikki qatorda ifodalanadi.
48. Loyihaning nomi kichik harflarda, “yarim qora” shriftda, matn markazga to‘g‘rilangan holda, qo‘shtirnoqlarsiz, qatorlararo birlik intervalda va satr boshisiz yoziladi.
49. Matnning har bir qatorida so‘zlar ko‘chirilmasdan tugallangan bo‘lishi lozim. Har bir qator oxirida bog‘lovchilar, “№” belgisi, sonlar qismi, abbreviaturalar va boshqa shu kabilar, qoida tariqasida, qoldirilmaydi.
50. Ilova belgisi 12 o‘lchamli shriftda sahifaning yuqori o‘ng burchagida, ilovaning raqami (agar ilovalar bir nechta bo‘lsa), ilova qilinayotgan normativ-huquqiy hujjat turi ko‘rsatilgan hamda hujjat raqami va sanasi uchun joy qoldirilgan holda joylashtiriladi.
51. Ilovaning nomi kichik harflarda, “yarim qora” shriftda, matn markazga to‘g‘rilangan holda, qo‘shtirnoqlarsiz, qatorlar o‘rtasidagi birlik intervalda va satrboshisiz yoziladi.",https://www.lex.uz/uz/docs/-5378966
57,Normativ-huquqiy hujjatlar to‘g‘risida,"2-§. O‘zbekiston Respublikasining xalqaro shartnomalarini ratifikatsiya qilish to‘g‘risidagi qonun loyihalarini (qonunlarni) yuridik-texnik jihatdan rasmiylashtirishning o‘ziga xos xususiyatlari
52. Agar O‘zbekiston Respublikasining xalqaro shartnomalarini ratifikatsiya qilish to‘g‘risidagi qonun loyihasi (qonun) bir nechta xalqaro shartnomani ratifikatsiya qilishni o‘z ichiga olsa, bunday qonun loyihasi (qonun) moddalari nomga ega bo‘lmagan qonun loyihalariga (qonunlarga) nisbatan qo‘llaniladigan umumiy qoidalarga muvofiq rasmiylashtiriladi.
Ratifikatsiya qilish to‘g‘risidagi qonun loyihasidagi (qonundagi) O‘zbekiston Respublikasi xalqaro shartnomasining nomi ushbu xalqaro shartnoma imzolangan asl nusxadagi nom bilan aynan bir xil bo‘lishi kerak.
3-§. Idoraviy normativ-huquqiy hujjat loyihasini yuridik-texnik jihatdan rasmiylashtirishning o‘ziga xos xususiyatlari
Oldingi tahrirga qarang.
53. Vazirliklar yoki idoralarning buyruqlari va qarorlari matnlari O‘zbekiston Respublikasi Davlat gerbi tasvirlangan tegishli blankalarda yozilishi va ularni qabul qilgan organning (organlarning) nomini o‘z ichiga olgan bo‘lishi kerak.
(53-band O‘zbekiston Respublikasining 2023-yil 28-noyabrdagi O‘RQ-880-sonli Qonuni tahririda — Qonunchilik ma’lumotlari milliy bazasi, 29.11.2023-y., 03/23/880/0905-son)
54. Bitta buyruq yoki qaror bilan bir nechta nizom, qoida yoki yo‘riqnoma tasdiqlanishiga yo‘l qo‘yilmaydi.
4-§. Rasmiy e’lon qilish manbalarini ko‘rsatish tartibi
55. Qonunga o‘zgartish va qo‘shimchalar kiritilganida quyidagilar ko‘rsatiladi:
qonun e’lon qilingan rasmiy manba yoki yangi tahrirdagi (agar u bo‘lsa) qonun e’lon qilingan rasmiy manba;
qonun hujjatiga kiritilgan barcha keyingi o‘zgartish va qo‘shimchalar e’lon qilingan rasmiy manbalar.
56. Qonun o‘z kuchini yo‘qotgan deb topilganda qonun e’lon qilingan rasmiy manba yoki yangi tahrirdagi (agar u bo‘lsa) qonun e’lon qilingan rasmiy manba ko‘rsatiladi. Shuningdek, o‘z kuchini yo‘qotgan deb topilayotgan asosiy qonunga o‘zgartish va qo‘shimchalar qaysi qonunlar bilan kiritilgan bo‘lsa, o‘sha qonunlar ham ularning rasmiy e’lon qilingan manbai ko‘rsatilib, alohida tarzda o‘z kuchini yo‘qotgan deb topiladi.
4-bob. Normativ-huquqiy hujjatlarga o‘zgartish va qo‘shimchalar kiritish, shuningdek ularni o‘z kuchini yo‘qotgan deb topish to‘g‘risidagi loyihalarni tayyorlashning o‘ziga xos xususiyatlari
1-§. Umumiy qoidalar
57. Normativ-huquqiy hujjatlarga o‘zgartish va qo‘shimchalar kiritish, shuningdek ularni o‘z kuchini yo‘qotgan deb topish to‘g‘risidagi loyiha, qoida tariqasida, quyidagi hollarda tayyorlanadi:
O‘zbekiston Respublikasi qonunlarining, O‘zbekiston Respublikasi Prezidenti hujjatlarining va Vazirlar Mahkamasi qarorlarining qonunchilikni yangidan qabul qilingan normativ-huquqiy hujjatlarga muvofiqlashtirishga doir talablarini bajarish, shuningdek O‘zbekiston Respublikasi Prezidentining va O‘zbekiston Respublikasi Vazirlar Mahkamasining topshiriqlarini bajarish uchun;
agar ishlab chiqilayotgan loyiha boshqa normativ-huquqiy hujjatlarga o‘zgartish yoki qo‘shimchalar kiritish, shuningdek ularni o‘z kuchini yo‘qotgan deb topish zaruriyatini keltirib chiqarsa;
loyihani tayyorlash jarayonida xuddi shunday munosabatlarni tartibga soluvchi normativ-huquqiy hujjat mavjudligi ma’lum bo‘lib qolganda hamda yangi normativ-huquqiy hujjatni qabul qilmasdan mazkur normativ-huquqiy hujjatga o‘zgartish va qo‘shimchalar kiritish yo‘li bilan huquqiy jihatdan tartibga solish imkoniyati aniqlanganda;
ayni bir masala bo‘yicha bir talay normativ-huquqiy hujjatlar mavjud bo‘lishini va huquqiy normalarda aniqlangan ziddiyatlarni bartaraf etish uchun.
58. Quyidagilar normativ-huquqiy hujjatga o‘zgartishlar kiritish deb e’tirof etiladi:
raqamlar, so‘zlar, jumlalar, grafalar, bloklar va pozitsiyalarni almashtirish;
xatboshilar, kichik bandlar, bandlar, moddalar (moddalarning qismlari), paragraflar, boblar, kichik bo‘limlar, bo‘limlar, qismlar, ilovalarni o‘z kuchini yo‘qotgan deb topish yoki raqamlar, so‘zlar, jumlalar, grafalar, bloklar, pozitsiyalar va xatboshilarni chiqarib tashlash;
xatboshilar, kichik bandlar, bandlar, moddalar (moddalarning qismlari), paragraflar, boblar, kichik bo‘limlar, bo‘limlar, qismlar, ilovalarni, shuningdek paragraflar, boblar, kichik bo‘limlar, bo‘limlar, qismlar, ilovalarning nomlarini yangi tahrirda bayon qilish.
Grafa — ikki vertikal chiziq bilan chegaralangan jadval shaklida ifodalangan matnning, hujjatning bo‘limi yoki bandi.
Blok — turli shakllarda (to‘rtburchak, to‘g‘ri burchak, silindr, oval va h.k.) funksional jihatdan birlashtirilgan jadvallarning bir qismi;
Pozitsiya — ikki gorizontal chiziq bilan chegaralangan jadval shaklida grafada ifodalangan matnning, hujjatning bo‘limi, kichik bo‘limi, bobi, bandi, kichik bandi.
59. Quyidagilar normativ-huquqiy hujjatga qo‘shimchalar kiritish deb e’tirof etiladi:
normativ-huquqiy hujjatning tarkibiy birligini yangi so‘zlar, raqamlar yoki jumlalar bilan to‘ldirish;
normativ-huquqiy hujjatlarni tarkibiy birliklar (qism, bo‘lim, kichik bo‘lim, bob, paragraf, ilova, grafa, blok, pozitsiya, modda (moddaning qismi), band, kichik band va xatboshi) bilan to‘ldirish.
Oldingi tahrirga qarang.
591. Qonunosti hujjatlariga o‘zgartish va qo‘shimchalar kiritishni, shuningdek ularni o‘z kuchini yo‘qotgan deb topishni nazarda tutuvchi qonunosti hujjati loyihasining nomida mazkur loyiha bilan kiritilayotgan asosiy o‘zgartish va qo‘shimchalarning mohiyati ko‘rsatilishi kerak.
592. Normativ-huquqiy hujjatlarga o‘zgartish va qo‘shimchalar kiritishni, shuningdek ularni o‘z kuchini yo‘qotgan deb topishni nazarda tutuvchi loyiha, qoida tariqasida, uni qabul qilish zaruriyati, sabablari va maqsadlariga oid tushuntirishni qamrab olgan, shuningdek normativ-huquqiy hujjatning mohiyatini va ahamiyatini ochib beradigan muqaddimaga ega bo‘ladi. Zarur bo‘lgan taqdirda, qonunosti hujjati loyihasining muqaddimasida u qaysi qonunchilik hujjatlarini ijro etish uchun yoki qaysi qonunchilik hujjatlariga asosan qabul qilinayotgan bo‘lsa, o‘sha qonunchilik hujjatlari ko‘rsatiladi.
(591 va 592-bandlar O‘zbekiston Respublikasining 2022-yil 26-oktabrdagi O‘RQ-796-sonli Qonuniga asosan kiritilgan — Qonunchilik ma’lumotlari milliy bazasi, 27.10.2022-y., 03/22/796/0966-son)
60. Normativ-huquqiy hujjatlarga o‘zgartish va qo‘shimchalar kiritishni nazarda tutuvchi matn quyidagilarga bo‘linadi:
arabcha raqamlar bilan nuqta qo‘yib raqamlanadigan bandlar;
kichik harflarda qavs bilan raqamlanadigan kichik bandlar;
xatboshilar.
61. Agar modda yoki band bilan tegishli normativ-huquqiy hujjatga faqat bitta o‘zgartish yoki qo‘shimcha kiritish nazarda tutilgan bo‘lsa, kichik bandlar qo‘llanilmaydi.
62. Normativ-huquqiy hujjatga o‘zgartish va qo‘shimchalar kiritishda uning bo‘limlari, kichik bo‘limlari, boblari, paragraflari, moddalari, bandlari raqamlar bilan raqamlanishi hamda kichik bandlarining raqamlar bilan raqamlanishi yoki harflar bilan raqamlanishi o‘zgarmaydi.
63. Agar normativ-huquqiy hujjat yangi tarkibiy birliklar bilan to‘ldirilayotgan bo‘lsa, ularni asosiy raqam yoki harf belgilari tepasiga qo‘yiladigan qo‘shimcha raqamlar bilan belgilash zarur.
64. Asosiy raqam yoki harf belgilari tepasiga qo‘yiladigan raqamlarni qo‘shishga faqat keyingi o‘zgartishlar va qo‘shimchalarni kiritishda yo‘l qo‘yiladi. Tarkibiy birliklarning barcha raqamlanishi o‘zgarishining oldini olish uchun bunday belgilardan faqat keyingi qo‘shimchalarda foydalaniladi.
65. Agar tegishli qo‘shimchalar normativ-huquqiy hujjatning tarkibiy birligi (qism, bo‘lim, kichik bo‘lim, bob, paragraf, modda (moddaning qismi), band, kichik band va xatboshi) oxiriga kiritilayotgan bo‘lsa, mavjud raqamlanish davom etadi.
66. Modda, band yoki kichik band yangi xatboshi bilan to‘ldirilganda mazkur moddaning, bandning yoki kichik bandning keyingi xatboshilari raqamlanishi tegishli tartibda o‘zgaradi.
67. Agar loyiha bir vaqtning o‘zida bir nechta normativ-huquqiy hujjatga yoki ularning tarkibiy birliklariga o‘zgartish va qo‘shimchalar kiritishni, shuningdek ularni o‘z kuchini yo‘qotgan deb topishni nazarda tutayotgan bo‘lsa, mazkur hujjatlar (ularning yuridik kuchi va qabul qilingan sanasi bo‘yicha) xronologik tartibda joylashtiriladi. Aynan bitta sanada qabul qilingan normativ-huquqiy hujjatlar ularning raqamlariga muvofiq ortib borish tartibida joylashtiriladi.
Oldingi tahrirga qarang.
68. Agar qonunosti hujjatlariga o‘zgartish va qo‘shimchalar kiritish, shuningdek ularni o‘z kuchini yo‘qotgan deb topish to‘g‘risidagi normalarni o‘z ichiga olgan loyihada ushbu normalar ikki yoki undan ortiq bandni tashkil etsa va katta hajmga ega bo‘lsa, ular loyihaga ilova (ilovalar) tarzida tayyorlanadi.
Bu holda, qonunosti hujjati loyihasining ilovani tasdiqlash nazarda tutilayotgan tarkibiy birligida kiritilayotgan o‘zgartish va qo‘shimchalarning, shuningdek o‘z kuchini yo‘qotgan deb topilayotgan normalarning mohiyati qisqacha bayon etiladi.
(68-band O‘zbekiston Respublikasining 2022-yil 26-oktabrdagi O‘RQ-796-sonli Qonuni tahririda — Qonunchilik ma’lumotlari milliy bazasi, 27.10.2022-y., 03/22/796/0966-son)
69. Normativ-huquqiy hujjatga o‘zgartish va qo‘shimchalar kiritilganda mazkur hujjatning turi, qabul qilish sanasi, raqami va nomi ko‘rsatiladi.
70. Agar tegishli o‘zgartish va qo‘shimchalar normativ-huquqiy hujjatning ilovasiga kiritilayotgan bo‘lsa, loyihada tegishli normativ-huquqiy hujjatning nomi keltirilmaydi, balki u bilan tasdiqlangan ilovaning nomi ko‘rsatiladi.
71. O‘zgartirilayotgan, qo‘shilayotgan va chiqarib tashlanayotgan so‘zlar hamda raqamlar qo‘shtirnoq ichiga olinadi.
72. Agar ilovaning, qismning, bo‘limning, kichik bo‘limning, bobning, paragrafning, moddaning, bandning, kichik bandning, xatboshining va jumlaning matnini sezilarli o‘zgartirish talab etilsa, ularni yangi tahrirda bayon etish zarur.
73. Agar normativ-huquqiy hujjatning qismi, bandi yoki kichik bandi kirish xatboshisining davomi bo‘lgan xatboshilardan iborat bo‘lsa, xatboshilarni hisoblash kirish xatboshisidan boshlanadi.
74. Qonunosti hujjatlarini o‘z kuchini yo‘qotgan deb topishni nazarda tutuvchi loyihaning ilovasi faqat bandlardan iborat bo‘ladi. Bu holda bandlardan iborat o‘z kuchini yo‘qotgan deb topilayotgan normativ-huquqiy hujjatlarning ro‘yxati keltiriladi.
75. Butun normativ-huquqiy hujjatni yoki uning kichik bandiga qadar bo‘lgan, shu jumladan kichik bandni ham qo‘shgan holda, tarkibiy birligini o‘z kuchini yo‘qotgan deb topish zarur bo‘lgan hollarda, ushbu hujjat umuman yoki uning kichik bandiga qadar bo‘lgan, shu jumladan kichik bandni ham qo‘shgan holda, tarkibiy birligi o‘z kuchini yo‘qotgan deb topiladi.
Normativ-huquqiy hujjatning xatboshi tarzidagi tarkibiy birligini o‘z kuchini yo‘qotgan deb topish zarur bo‘lgan hollarda, mazkur xatboshi chiqarib tashlanadi.
76. Normativ-huquqiy hujjatning tegishli tarkibiy birliklari o‘z kuchini yo‘qotgan deb topilgan taqdirda, keyingi tarkibiy birliklarning raqamlanishi o‘zgarmaydi.
Oldingi tahrirga qarang.
Xatboshi chiqarib tashlanganda keyingi xatboshilarning ketma-ketligi qayta ko‘rib chiqiladi.
(76-bandning ikkinchi xatboshisi O‘zbekiston Respublikasining 2022-yil 26-oktabrdagi O‘RQ-796-sonli Qonuni tahririda — Qonunchilik ma’lumotlari milliy bazasi, 27.10.2022-y., 03/22/796/0966-son)
77. Agar normativ-huquqiy hujjatda faqat bitta amaldagi tarkibiy birlik mavjud bo‘lib, qolganlari esa o‘z kuchini yo‘qotgan bo‘lsa, ushbu tarkibiy birlikni o‘z kuchini yo‘qotgan deb topish zarur bo‘lgan taqdirda, butun normativ-huquqiy hujjat o‘z kuchini yo‘qotgan deb topilishi shart.
78. O‘z kuchini yo‘qotgan deb topilishi lozim bo‘lgan normativ-huquqiy hujjatlarning ro‘yxatlariga amal qilish muddati tugagan vaqtinchalik tusdagi hujjatlar yoki normalar kiritilmaydi.
79. Amal qilish muddati tugagan normativ-huquqiy hujjat alohida normasining yoki butun normativ-huquqiy hujjatning amal qilish muddati uzaytirilmaydi. Bu holda yangi norma kiritilishini nazarda tutuvchi loyiha tayyorlanadi.
80. Agar o‘z kuchini yo‘qotgan deb topilishi lozim bo‘lgan moddada (moddaning qismida, bandida, kichik bandida va xatboshisida), bandda, kichik bandda yoki xatboshida tegishli ravishda o‘z kuchini yo‘qotishi kerak bo‘lgan ilovaga ko‘rsatma mavjud bo‘lsa, mazkur tarkibiy birlik va unda nazarda tutilgan ilova o‘z kuchini yo‘qotgan deb topilishi lozim.
Agar ilova to‘liq o‘z kuchini yo‘qotgan deb topilishi mumkin bo‘lmasa, uning faqat tegishli tarkibiy birliklari o‘z kuchini yo‘qotgan deb topilishi (chiqarib tashlanishi) lozim.
81. Normativ-huquqiy hujjat to‘liq yoki qisman o‘z kuchini yo‘qotgan deb topilgan taqdirda, o‘z kuchini to‘liq yoki qisman yo‘qotgan deb topilayotgan normativ-huquqiy hujjatga qaysi normativ-huquqiy hujjatning qoidalariga ko‘ra o‘zgartish va qo‘shimchalar kiritilgan bo‘lsa, o‘sha normativ-huquqiy hujjatning tegishli qoidalari ham o‘z kuchini yo‘qotgan deb topilishi lozim.
Ilgari qabul qilingan normativ-huquqiy hujjatni o‘z kuchini yo‘qotgan deb topishni nazarda tutuvchi normativ-huquqiy hujjat o‘z kuchini yo‘qotgan deb topilgan taqdirda, ilgari qabul qilingan normativ-huquqiy hujjatning amal qilishi tiklanmaydi. Mazkur qoida normativ-huquqiy hujjatning tarkibiy birligini o‘z kuchini yo‘qotgan deb topishga (chiqarib tashlashga) nisbatan ham tatbiq etiladi.
2-§. Qonunlarga o‘zgartish va qo‘shimchalar kiritish to‘g‘risidagi qonun loyihalari (qonunlar), shuningdek o‘z kuchini yo‘qotgan deb topiladigan qonunlar ro‘yxatini o‘z ichiga olgan qonun loyihalari (qonunlar) tuzilishining o‘ziga xos xususiyatlari
82. O‘zbekiston Respublikasining qonunlariga o‘zgartish va qo‘shimchalar kiritish to‘g‘risidagi qonun loyihasi (qonun) nomlanishga ega bo‘lmagan moddalardan iborat bo‘ladi. Moddalar bandlarga yoki xatboshilarga bo‘linadi. Moddalardagi bandlar xatboshilarga bo‘linadi.
Qonunlarga o‘zgartish va qo‘shimchalar kiritish va qonunlarni yoki ularning tarkibiy birliklarini o‘z kuchini yo‘qotgan deb topish to‘g‘risidagi normalar qonunlarda arab raqamlari bilan raqamlanib, kichik qavslar bilan yopiladigan bandlardan iborat alohida moddalar tarzida bayon etilishi mumkin.
5-bob. Loyihaga ilova qilinadigan axborot-tahliliy materiallarga qo‘yiladigan asosiy talablar
83. Loyihaga ilova qilinadigan axborot-tahliliy materiallar, qoida tariqasida, axborot-tahliliy materialning hajmiga qarab Misrosoft Word redaktoridan va quyidagi parametrlardan foydalangan holda tayyorlanadi:
sahifaning chap hoshiyasi 1 — 3 sm, o‘ng hoshiyasi 1-2 sm, pastki va yuqori hoshiyasi 1-2 sm;
axborot-tahliliy materialning hajmiga qarab 11 — 14 o‘lchamli shrift;
birinchi qator xatboshisi 0,50 — 1,27 sm;
qatorlar o‘rtasidagi interval (mnojitel) 1 — 1.2.
84. Loyihaning tushuntirish xatida quyidagilar bo‘lishi kerak:
normativ-huquqiy hujjatni tayyorlash uchun asos va uni qabul qilish zarurligini asoslantirish, shu jumladan loyiha tayyorlash topshirilgan normativ-huquqiy hujjatlar to‘g‘risidagi ma’lumotlar, shuningdek yuqori turuvchi organning topshiriqlari (topshiriq mavjud bo‘lganda) to‘g‘risidagi ma’lumotlar;
loyihani ishlab chiquvchining to‘liq nomi;
maqsadlar va vazifalar, shuningdek loyiha bilan belgilanadigan asosiy qoidalar, ularning qisqacha asosi. Bunda loyihaning erishishga yo‘naltirilgan asosiy maqsadlari belgilanadi, loyihaning aniq maqsadlarga erishishga vosita bo‘lishi mumkin bo‘lgan alohida qoidalari qisqacha ko‘rsatiladi;
normativ-huquqiy hujjatni qabul qilishdan kutilayotgan natijalar. Bunda normativ-huquqiy hujjat qabul qilinishi munosabati bilan huquqiy jihatdan tartibga solish natijasida yuz berishi mumkin bo‘lgan ijobiy o‘zgarishlar keltiriladi. Kutilayotgan natijalar, miqdoriy ko‘rsatkichlar ko‘rsatilgan holda bayon qilinishi ham mumkin;
loyiha predmetiga taalluqli bo‘lgan xalqaro hujjatlar va xorijiy mamlakatlar qonunchiligining prinsiplari, qoidalari va ifoda shakllari to‘g‘risidagi axborot (qonunosti hujjatlari uchun — zarur bo‘lgan taqdirda). Tegishli sohada ijobiy xorijiy tajriba mavjud bo‘lgan taqdirda, tushuntirish xatida loyihani tayyorlashda hisobga olingan norma nazarda tutilgan davlat, hujjatning turi, nomi va qisqacha mazmuni ko‘rsatilishi mumkin;
loyiha mazmunining tavsifi, unda loyihaning tuzilishi bo‘limlar, kichik bo‘limlar, boblar, paragraflar va moddalarning mazmuni bilan birga qisqacha bayon etiladi (qonunosti hujjatlari uchun — zarur bo‘lgan taqdirda). Zarur bo‘lganda normativ-huquqiy hujjatning eng muhim qismini tashkil etuvchi qoidalarning asosiy mohiyati ochib beriladi;
normativ-huquqiy hujjat qabul qilinishi munosabati bilan boshqa normativ-huquqiy hujjatlarga o‘zgartish va qo‘shimchalar kiritish yoxud ularni o‘z kuchini yo‘qotgan deb topish zaruriyati mavjudligi yoki mavjud emasligi to‘g‘risidagi axborot;
loyihada foydalaniladigan boshqa normativ-huquqiy hujjatlarga havolaning har birini asoslash. Bunda unga havola qilinadigan loyiha normasining mazmuni qisqacha ochib beriladi;
agar normativ-huquqiy hujjatning qoidalarini amalga oshirish qo‘shimcha moliyaviy xarajatlarni talab etsa yoki O‘zbekiston Respublikasi Davlat budjetida yo‘qotishlarga olib kelsa, qisqacha moliyaviy-iqtisodiy asos. Agar normativ-huquqiy hujjatning qoidalarini amalga oshirish ko‘rsatib o‘tilgan xarajatlarni talab etmasa yoki yo‘qotishlarga olib kelmasa, u holda bu haqda tushuntirish xatida tegishli axborot keltiriladi;
loyiha bo‘yicha o‘tkazilgan jamoatchilik va (yoki) mutaxassislar muhokamasi hamda uning natijalari to‘g‘risidagi axborot, shu jumladan normativ-huquqiy hujjatlar loyihalari muhokamasi portalida o‘tkazilgan muhokama natijalari yuzasidan axborot;
loyihani manfaatdor vazirliklar va idoralar bilan kelishib olish to‘g‘risidagi axborot. Bunda loyiha kelishilgan (viza qo‘yilgan) manfaatdor vazirliklar va idoralar sanab o‘tiladi;
loyiha bo‘yicha kelishmovchiliklar mazmunining qisqacha bayoni va ular to‘g‘risidagi asoslantirilgan fikr (kelishmovchiliklar mavjud bo‘lgan taqdirda);
loyihani asoslash uchun zarur bo‘lgan boshqa ma’lumotlar.
85. Taqqoslash jadvali quyidagi uchta grafadan iborat bo‘ladi:
o‘zgartish yoki qo‘shimcha kiritish taklif etilayotgan normativ-huquqiy hujjat tegishli tarkibiy birligining amaldagi tahriri;
loyihada taklif etilayotgan tahrir;
kiritilayotgan o‘zgartish va qo‘shimchalarning asosi.
Taqqoslash jadvalida tegishli tarkibiy birlikning amaldagi va taklif etilayotgan tahriri grafalari quyidagi tarzda bayon etiladi:
amaldagi tahrir grafalarida o‘zgartirilayotgan so‘zlar (raqamlar) kursiv bilan tagiga chizib ko‘rsatiladi, taklif etilayotgan tahrir grafalarida esa “yarim qora” shrift bilan ajratib ko‘rsatiladi;
taklif etilayotgan tahrir grafasida qo‘shilayotgan so‘zlar (raqamlar) “yarim qora” shrift bilan ajratib ko‘rsatiladi;
amaldagi tahrir grafasida chiqarib tashlanayotgan so‘zlar (raqamlar) va xatboshilar, shuningdek o‘z kuchini yo‘qotgan deb topilayotgan boshqa tarkibiy birliklar “yarim qora kursiv” shrift bilan ajratib ko‘rsatiladi.
Agar loyihada tegishli tarkibiy birlikning yangi tahriri bayon etilsa, faqat o‘zgartirilayotgan, qo‘shilayotgan, chiqarib tashlanayotgan so‘zlar (raqamlar) ajratib ko‘rsatiladi.
Amaldagi va taklif etilayotgan tahrirlarning grafalarida tarkibiy birlikning o‘zgartish kiritilayotgan tarkibiy birlik bilan bog‘liq bo‘lgan va kiritilayotgan tuzatishlarning ko‘rinarli bo‘lishini ta’minlaydigan tegishli qismlari oddiy shriftda keltiriladi.
Qism yoki xatboshi belgisidan ham foydalaniladi, “to‘ldirilmoqda”, “chiqarib tashlanmoqda”, “ko‘chirilmoqda” degan so‘zlar qo‘llaniladi.
86. Kelishmovchiliklar jadvali (normativ-huquqiy hujjatlarga o‘zgartish va qo‘shimchalar kiritish nazarda tutilgan loyiha bo‘yicha tayyorlangan kelishmovchiliklar jadvalidan tashqari) quyidagi uchta grafadan iborat bo‘ladi:
normativ-huquqiy hujjat tegishli tarkibiy birligining taklif etilayotgan tahriri;
manfaatdor organlarning fikr-mulohazalari va takliflari, shuningdek normativ-huquqiy hujjatlar loyihalari muhokamasi portali orqali kelib tushgan fikr-mulohazalar va takliflar;
ko‘rib chiqish natijalari.
Kelishmovchiliklar jadvalining “Taklif etilayotgan tahrir” grafasida fikr-mulohazalar va takliflar taqdim etilgan normativ-huquqiy hujjatning tegishli tarkibiy birligi aks ettiriladi.
Kelishmovchiliklar jadvalining “Manfaatdor organlarning fikr-mulohazalari va takliflari” grafasida loyiha bo‘yicha o‘z fikr-mulohazalari va takliflarini taqdim etgan organ hamda tashkilotning taklif va mulohazalari yoki ular asosida bayon etilgan tahrir keltiriladi.
Kelishmovchiliklar jadvalining “Ko‘rib chiqish natijalari” grafasida taqdim etilgan fikr-mulohazalar va takliflarni ko‘rib chiqish natijalari to‘g‘risidagi ma’lumotlar ishlab chiquvchi tomonidan ko‘rsatiladi. Agar fikr-mulohazalar va takliflar inobatga olinsa, fikr-mulohazalar va takliflar berilgan tarkibiy birlikning yangi tahriri keltiriladi. Agar fikr-mulohazalar va takliflar inobatga olinmasa, qaysi asoslovchi ma’lumotlar sababli mazkur fikr-mulohazalar va takliflar inobatga olinmagan bo‘lsa, o‘sha ma’lumotlar tegishli tartibda ko‘rsatiladi.
87. Normativ-huquqiy hujjatlarga o‘zgartish va qo‘shimchalar kiritishni nazarda tutuvchi loyiha bo‘yicha tayyorlangan kelishmovchiliklar jadvali quyidagi to‘rt grafadan iborat bo‘ladi:
o‘zgartish va qo‘shimchalar kiritish taklif etilayotgan normativ-huquqiy hujjat tegishli tarkibiy birligining amaldagi tahriri;
loyihada taklif etilayotgan tahrir;
manfaatdor organlarning fikr-mulohazalari va takliflari;
ko‘rib chiqish natijalari.
Birinchi ikkita grafa qiyosiy jadval bo‘yicha bayon etiladi.
“Manfaatdor organlarning fikr-mulohazalari va takliflari” hamda “Ko‘rib chiqish natijalari” grafalarida loyihani kiritayotgan organ tomonidan ushbu Yagona uslubiyot 86-bandining oltinchi va yettinchi xatboshilarida nazarda tutilgan ma’lumotlar ko‘rsatiladi.
88. Normativ-huquqiy hujjatni ishlab chiqish va kelishib olish xronologiyasi haqidagi ma’lumotnomada quyidagilar ko‘rsatiladi:
normativ-huquqiy hujjatning turi;
normativ-huquqiy hujjatning nomi;
normativ-huquqiy hujjatni kiritish uchun asos;
loyihani ishlab chiquvchining nomi;
normativ-huquqiy hujjat kelishib olingan sana, vazirlik va idoraning nomi, uning rahbarining F.I.O. va lavozimi, kelishib olish natijalari to‘g‘risidagi axborotni, normativ-huquqiy hujjatlar qabul qilish huquqiga ega bo‘lgan organlarga kiritilgan sanani o‘z ichiga olgan jadval.
89. Konsepsiyada quyidagilar belgilanishi kerak:
huquqiy jihatdan tartibga solishning asosiy g‘oyasi, maqsadi va predmeti;
tegishli ijtimoiy munosabatlarni huquqiy jihatdan tartibga solishning umumiy tavsifi va uning holatiga berilgan baho mazkur sohada amalda bo‘lgan qonunlar hamda boshqa normativ-huquqiy hujjatlar tahlili ilova qilingan holda;
qonun loyihalarini ishlab chiqish zaruriyatining asosi;
qonun loyihalarining asosiy qoidalari;
bo‘lajak qonunning ijtimoiy-iqtisodiy, huquqiy va boshqa oqibatlari prognozi.
90. Huquqiy jihatdan tartibga solishning asosiy g‘oyasi, maqsadi va predmetini aniqlashda konsepsiyada qonun loyihasining mazmuni, u erishishga yo‘naltirilgan asosiy vazifalar va maqsadlar, loyiha tartibga solishi kerak bo‘lgan ijtimoiy munosabatlar ochib beriladi, shuningdek uning amal qilishi tatbiq etiladigan qo‘llanilish sohasi, huquqiy munosabatlar subyektlarining vakolatlari (huquqlari va majburiyatlari) bayon etiladi.
91. Tegishli ijtimoiy munosabatlarni huquqiy jihatdan tartibga solishning umumiy tavsifida va uning holatiga berilgan bahoda ushbu sohada amal qiluvchi normativ-huquqiy hujjatlarning holati aks ettiriladi, xususan:
tegishli sohada huquqiy munosabatlarni tartibga soluvchi normativ-huquqiy hujjatlar, shuningdek O‘zbekiston Respublikasining xalqaro shartnomalari;
qonunchilikdagi bo‘shliqlar va ziddiyatlar, eskirgan, amalda o‘z ahamiyatini yo‘qotgan, samarasiz yoxud amalga oshirish mexanizmiga ega bo‘lmagan qoidalarning mavjudligi;
huquqiy jihatdan tartibga solishning mavjud kamchiliklarini bartaraf etishning oqilona va samaraliroq usullari;
xalqaro huquqning umum e’tirof etilgan prinsiplari va normalari, shuningdek xorijiy mamlakatlardagi huquqiy jihatdan tartibga solish tajribasi;
statistika, jamiyatshunoslik, siyosatshunoslikka oid tadqiqotlarni, shuningdek boshqa ilmiy tadqiqotlarni o‘tkazish natijalari;
bo‘lajak qonunni amalga oshirish uchun qabul qilinishi zarur bo‘lgan qonunosti hujjatlari ro‘yxati ko‘rsatiladi.
Qonun loyihalarini ishlab chiqish zaruriyati asosida qonunni qabul qilish zarurligidan dalolat beruvchi dalillar bayon qilinadi.
92. Bayon qilinadigan dalillar aniq, asoslangan bo‘lishi va muammoning amaldagi qonunchilik mukammal emasligi bilan sabab-oqibat aloqasini belgilashi kerak. Qonun loyihasi tegishli bo‘lgan qonunchilik tarmog‘i, O‘zbekiston Respublikasi Konstitutsiyasi va qonunlarining hujjat orqali amalga oshirishga qaratilgan qoidalari, shuningdek uning huquqiy tizim uchun ahamiyati ham ko‘rsatiladi.
93. Qonun loyihalarining asosiy qoidalarida bo‘lajak qonunda belgilanadigan qoidalar, imkoniyat bo‘lganda bo‘limlar, kichik bo‘limlar, boblar, paragraflar va moddalarning qisqa mazmuni bayon etilgan namunaviy tuzilmasi bayon qilinadi.
94. Bo‘lajak qonunning ijtimoiy-iqtisodiy, huquqiy va boshqa oqibatlari prognozi taxmin qilinayotgan oqibatlar va uni amalga oshirishdan kutilayotgan pirovard natijalari tavsifini o‘z ichiga oladi. Bunda bo‘lajak qonun amalga oshirilishining nafaqat ijobiy, balki ehtimoldagi salbiy oqibatlari ham hisobga olinishi kerak. Bo‘lajak qonunning huquqiy oqibatlarini prognoz qilishda, zarur bo‘lganda, uning ijro etilishini ta’minlaydigan ma’muriy-huquqiy, sud-huquq mexanizmlari ham hisobga olinadi.
95. Ishlab chiquvchi konsepsiyada boshqa zarur axborotni ham ko‘rsatishi mumkin.
Tayyorlangan konsepsiya, agar qonun loyihasini tayyorlash to‘g‘risidagi topshiriqda boshqacha qoida nazarda tutilmagan bo‘lsa, ishlab chiquvchining rahbari tomonidan tasdiqlanadi, shundan keyin qonun loyihasining bevosita matni tayyorlanadi.
Zarur bo‘lganda, konsepsiya yuqori turuvchi organlar bilan oldindan kelishib olinishi mumkin.
96. Tayyorlangan qonun loyihasiga quyidagilar ham ilova qilinadi:
xalqaro hujjatlarning va xorijiy mamlakatlar qonunchiligining, O‘zbekiston Respublikasi qonunchiligining tegishli qoidalari, tegishli xalqaro tajribani O‘zbekiston Respublikasi sharoitida qo‘llashning maqbulligi to‘g‘risidagi asoslantirilgan takliflar ketma-ketlik tartibida ko‘rsatilgan holdagi tahliliy-qiyosiy jadval;
qonun loyihasi qabul qilinishi munosabati bilan qabul qilinishi, o‘zgartish yoki qo‘shimchalar kiritilishi, o‘z kuchini yo‘qotgan deb topilishi lozim bo‘lgan qonunosti hujjatlarining ro‘yxati. Bunda qonunosti hujjatini qabul qilish, unga o‘zgartish yoki qo‘shimchalar kiritish uchun asoslar va ularning qabul qilinishi, ularga o‘zgartish yoki qo‘shimchalar kiritilishi uchun mas’ul bo‘lgan organlar qisqacha ko‘rsatiladi.
Qonun loyihasiga boshqa tahliliy va axborot materiallari ham ilova qilinishi mumkin.
6-bob. Ishlab chiquvchining yuridik xizmati tomonidan loyihaning huquqiy ekspertizasini o‘tkazish
97. Loyihada ishlab chiquvchining birinchi rahbari tomonidan viza qo‘yilishidan oldin uning yuridik xizmati loyihani O‘zbekiston Respublikasi Konstitutsiyasiga va qonunlariga, boshqa normativ-huquqiy hujjatlarga, qonunchilik texnikasi qoidalariga muvofiqligi, shuningdek havola qiluvchi normalarni qo‘llashning asosliligi va maqsadga muvofiqligi nuqtai nazaridan huquqiy ekspertizadan o‘tkazadi.
Loyihalarning huquqiy ekspertizasi jarayonida yuridik xizmat ularda korrupsiya uchun, davlat hokimiyati va boshqaruvi organlari tizimida boshqa huquqbuzarliklarni sodir etish uchun shart-sharoitlar yaratuvchi, shuningdek tadbirkorlik subyektlari uchun ortiqcha ma’muriy hamda o‘zga cheklovlarni joriy etuvchi, tadbirkorlik subyektlarining asossiz xarajatlari yuzaga kelishiga olib keluvchi qoidalar va normalar bor-yo‘qligini aniqlash nuqtai nazaridan tahlilni ham amalga oshiradi.
98. Loyiha qonunchilikka, qonunchilik texnikasi qoidalariga muvofiq bo‘lgan, shuningdek havola qiluvchi normalarning qo‘llanilishi asosli va maqsadga muvofiq bo‘lgan taqdirda, yuridik xizmat uning yuzasidan huquqiy xulosa tayyorlaydi, xulosa yuridik xizmat rahbari (yuridik xizmat rahbari lavozimi mavjud bo‘lmagan taqdirda yuriskonsult) tomonidan imzolanadi.
99. Yuridik xizmatning huquqiy xulosasida quyidagilar aks ettiriladi:
normativ-huquqiy hujjatni ishlab chiqish qaysi normativ-huquqiy hujjatlarga binoan topshirilgan bo‘lsa, o‘sha normativ-huquqiy hujjatlar (nomi, qabul qilingan sanasi, raqami, e’lon qilingan rasmiy manbai, topshiriq bayon etilgan tegishli moddasi yoki bandi (kichik bandi, xatboshisi) to‘g‘risidagi, shuningdek yuqori organning topshiriqlari (organning nomi, topshiriqning raqami va sanasi, zarur bo‘lgan taqdirda, topshiriq bergan mansabdor shaxs) to‘g‘risidagi ma’lumotlar (topshiriq mavjud bo‘lganda);
loyiha asosiy qoidalarining huquqiy tabiati tushuntirilgan holda, bu qoidalar mohiyati va ahamiyatining qisqacha bayoni;
loyihaning qonunchilikka, qonunchilik texnikasi qoidalariga muvofiqligi, shuningdek loyihadagi har bir havola qiluvchi norma qo‘llanilishining asosliligi va maqsadga muvofiqligi to‘g‘risidagi xulosa;
loyihaning korrupsiyaga qarshi va boshqa turdagi ekspertizalardan o‘tkazilganligi to‘g‘risidagi ma’lumotlar.
100. Loyiha qonunchilikka va qonunchilik texnikasi qoidalariga muvofiq bo‘lmaganda, shuningdek havola qiluvchi normalar asossiz va maqsadga nomuvofiq bo‘lganda, yuridik xizmat ishlab chiquvchining loyihani tayyorlash uchun mas’ul bo‘lgan tarkibiy bo‘linmasiga uni tegishli fikr-mulohazalar bilan maromiga yetkazish uchun qaytaradi.
7-bob. Loyihani manfaatdor organlar va tashkilotlar bilan kelishib olish
101. Loyiha yuzasidan yuridik xizmat tomonidan xulosa taqdim qilinganidan keyin ishlab chiquvchi unga birinchi rahbar darajasida viza qo‘yadi hamda uni Normativ-huquqiy hujjatlar loyihalarini ishlab chiqish va kelishib olish yagona elektron tizimi orqali uzil-kesil kelishib olish (viza qo‘yish) uchun manfaatdor organlar va tashkilotlarga (bundan buyon matnda manfaatdor organlar deb yuritiladi) yuboradi, bundan qonunchilikda nazarda tutilgan hollar mustasno.
102. Quyidagilar bilan majburiy tartibda kelishib olinadi:
O‘zbekiston Respublikasi Iqtisodiy taraqqiyot va kambag‘allikni qisqartirish vazirligi bilan — barcha loyihalar, shu jumladan davlat rivojlanish dasturlari va investitsiya dasturlari loyihalari;
O‘zbekiston Respublikasi Moliya vazirligi bilan — O‘zbekiston Respublikasi Davlat budjetidan va davlat maqsadli jamg‘armalari budjetlaridan mablag‘lar ajratish, shuningdek davlat xaridlarini amalga oshirish masalalariga doir loyihalar;
O‘zbekiston Respublikasi Investitsiyalar va tashqi savdo vazirligi bilan — investitsiyalar, savdo va iqtisodiy jihatdan tartibga solish masalalariga doir loyihalar;
O‘zbekiston Respublikasi Prezidenti huzuridagi Davlat xizmatini rivojlantirish agentligi bilan — davlat fuqaroviy xizmatini tartibga solish, shu jumladan davlat organlari va tashkilotlari xodimlarining mehnatiga haq to‘lash hamda ularni moddiy rag‘batlantirish, shuningdek ularning O‘zbekiston Respublikasi Prezidenti yoki O‘zbekiston Respublikasi Vazirlar Mahkamasi tomonidan tasdiqlangan tashkiliy-shtat tuzilmasini o‘zgartirish masalalariga doir loyihalar;
Oldingi tahrirga qarang.
O‘zbekiston Respublikasi Prezidenti huzuridagi Ijtimoiy himoya milliy agentligi bilan — aholiga ijtimoiy xizmatlar va yordam ko‘rsatish masalalariga doir loyihalar;
(102-band O‘zbekiston Respublikasining 2024-yil 18-oktabrdagi O‘RQ-977-sonli Qonuniga asosan oltinchi xatboshi bilan to‘ldirilgan — Qonunchilik ma’lumotlari milliy bazasi, 19.10.2024-y., 03/24/977/0831-son)
O‘zbekiston Respublikasi Moliya vazirligi huzuridagi Davlat-xususiy sheriklikni rivojlantirish agentligi bilan — davlat-xususiy sheriklik masalalariga doir loyihalar;
O‘zbekiston Fermer, dehqon xo‘jaliklari va tomorqa yer egalarining kengashi bilan — fermer, dehqon va tomorqa xo‘jaliklarining huquqlari hamda qonuniy manfaatlariga daxldor masalalarga doir loyihalar;
O‘zbekiston Respublikasi Prezidenti huzuridagi Tadbirkorlik subyektlarining huquqlari va qonuniy manfaatlarini himoya qilish bo‘yicha vakili va O‘zbekiston Respublikasi Savdo-sanoat palatasi bilan — tadbirkorlik faoliyatini amalga oshirishga bevosita yoki bilvosita ta’sir ko‘rsatuvchi masalalarga doir loyihalar;
Oldingi tahrirga qarang.
O‘zbekiston Respublikasi Raqobatni rivojlantirish va iste’molchilar huquqlarini himoya qilish qo‘mitasi bilan — tovar va moliya bozorlaridagi raqobat masalalariga doir, shuningdek davlat yordami berilishini nazarda tutuvchi loyihalar;
(102-bandning to‘qqizinchi xatboshisi O‘zbekiston Respublikasining 2024-yil 4-sentabrdagi O‘RQ-954-sonli Qonuni tahririda — Qonunchilik ma’lumotlari milliy bazasi, 05.09.2024-y., 03/24/954/0682-son)
Qoraqalpog‘iston Respublikasi Vazirlar Kengashi, viloyatlar va Toshkent shahar hokimliklari bilan — hududlarni ijtimoiy-iqtisodiy rivojlantirish va mahalliy davlat dasturlariga oid loyihalar;
O‘zbekiston Respublikasi Davlat geologiya va mineral resurslar qo‘mitasi bilan — yer qa’rini geologik o‘rganish, undan foydalanish va uni muhofaza qilish, shuningdek konchilik sohasidagi munosabatlarni boshqarishga oid loyihalar;
O‘zbekiston Respublikasi Advokatlar palatasi bilan — advokatlik faoliyati va sud ishlarini yuritish bilan bog‘liq masalalarga doir loyihalar.
Oldingi tahrirga qarang.
O‘zbekiston Soliq maslahatchilari palatasi bilan — soliq maslahatiga oid faoliyat sohasidagi munosabatlarni tartibga solish masalalariga doir loyihalar;
(102-band O‘zbekiston Respublikasining 2022-yil 4-avgustdagi O‘RQ-787-sonli Qonuniga asosan o‘n uchinchi xatboshisi bilan to‘ldirilgan — Qonunchilik ma’lumotlari milliy bazasi, 04.08.2022-y., 03/22/787/0708-son — 2022-yil 5-noyabrdan kuchga kiradi)
Loyihalar qonunchilikda nazarda tutilgan hollarda boshqa davlat organlari hamda tashkilotlar bilan ham majburiy tartibda kelishib olinadi.
Hukumatning faoliyati bilan bog‘liq loyihalar bo‘yicha O‘zbekiston Respublikasi Vazirlar Mahkamasi xulosasi olinadi.
103. Agar manfaatdor organning rahbarida loyiha yuzasidan fikr-mulohazalar va takliflar bo‘lsa, u o‘z fikr-mulohazalari hamda takliflarini Normativ-huquqiy hujjatlar loyihalarini ishlab chiqish va kelishib olish yagona elektron tizimida asoslagan holda ko‘rsatadi hamda loyihani fikr-mulohazalar va takliflar bilan imzolaydi.
104. Xatda asoslanmagan fikr-mulohazalar va takliflar ishlab chiquvchi tomonidan qabul qilinmasligi mumkin. Bunda asoslanmagan fikr-mulohazalar va takliflar qabul qilinmaganligining oqibatlari uchun javobgarlik manfaatdor organning o‘z fikr-mulohazalari va takliflarini asoslab bermagan birinchi rahbari zimmasiga yuklatiladi.
105. Qabul qilinishi loyihaning mazmuni va tuzilishini jiddiy ravishda o‘zgartiradigan, loyihaga doir bo‘lgan fikr-mulohazalar hamda takliflar mavjud bo‘lgan taqdirda manfaatdor organ o‘zining loyiha variantini Normativ-huquqiy hujjatlar loyihalarini ishlab chiqish va ularni kelishib olish yagona elektron tizimi orqali ishlab chiquvchiga taklif etishi mumkin.
106. Ishlab chiquvchi manfaatdor organlarning fikr-mulohazalari va takliflarini ko‘rib chiqadi, zarur hollarda, loyihaga tegishli tuzatishlar kiritadi.
107. Manfaatdor organlarning fikr-mulohazalari va takliflari bo‘yicha kelishmovchiliklar jadvali tuzilib, u birinchi rahbar (alohida hollarda — uning birinchi o‘rinbosari) tomonidan imzolanadi.
Ko‘rib chiqish natijalari jadvalda “qabul qilindi”, “qabul qilinmadi” tarzida aks ettiriladi. Qabul qilinmagan fikr-mulohazalar va takliflar yuzasidan ularning qabul qilinmaganligi asosi ko‘rsatiladi.
108. Kelishmovchiliklar jadvali loyiha bilan birgalikda normativ-huquqiy hujjatni qabul qiluvchi organga belgilangan tartibda kiritiladi.
8-bob. Loyihaning O‘zbekiston Respublikasi Adliya vazirligidagi huquqiy ekspertizasi
109. Barcha manfaatdor organlar bilan kelishib olinganidan keyin ishlab chiquvchi loyihani normativ-huquqiy hujjatni qabul qiluvchi organga kiritishdan oldin uni huquqiy ekspertizadan o‘tkazish uchun quyidagilarni ilova qilgan holda O‘zbekiston Respublikasi Adliya vazirligiga yuboradi:
takliflarni ko‘rib chiqish natijalariga doir jadval;
ishlab chiquvchining yuridik xizmati rahbari (yuridik xizmat rahbari lavozimi mavjud bo‘lmagan taqdirda — yuriskonsult) tomonidan imzolangan huquqiy xulosa, unda uni imzolagan shaxsning familiyasi, ismi, otasining ismi, lavozimi, aloqa bog‘lanadigan telefonlari ko‘rsatilishi kerak;
agar loyihaga ko‘ra boshqa normativ-huquqiy hujjatlarga o‘zgartish va qo‘shimchalar kiritish nazarda tutilayotgan bo‘lsa, taqqoslash jadvali;
loyihani ishlab chiqish reja-jadvali — qonun loyihalari uchun;
xalqaro hujjatlarning va xorijiy mamlakatlar qonunchiligining, O‘zbekiston Respublikasi qonunchiligining tegishli qoidalari, tegishli xalqaro tajribani O‘zbekiston Respublikasi sharoitlarida qo‘llash maqbulligi to‘g‘risidagi asosli takliflar izchil ketma-ketlikda ko‘rsatilgan holdagi tahliliy qiyosiy jadval (qonunosti hujjatlari uchun — zarur bo‘lgan taqdirda);
kelishmovchiliklar jadvali, agar loyiha manfaatdor organlar tomonidan fikr-mulohazalar va takliflar bilan kelishilgan (viza qo‘yilgan) bo‘lsa hamda mazkur organlarning ushbu fikr-mulohazalari va takliflari bayon etilgan xatlarning ko‘chirma nusxalari;
tartibga solish ta’sirini baholash to‘g‘risida axborot va xulosa (qonunchilikda belgilangan hollarda);
loyihani ishlab chiqish va kelishib olish xronologiyasi to‘g‘risidagi ma’lumotnomalar.
110. Loyiha O‘zbekiston Respublikasi Adliya vazirligi tomonidan ishlab chiquvchiga quyidagi hollarda huquqiy ekspertiza o‘tkazilmasdan qaytariladi:
loyiha barcha manfaatdor organlar bilan ularning birinchi rahbarlari (alohida hollarda — ularning birinchi o‘rinbosarlari) darajasida kelishib olinmaganda;
Ushbu Yagona uslubiyotning 109-bandida ko‘rsatilgan hujjatlar loyihaga ilova qilinmaganda.
111. Loyihaning huquqiy ekspertizasi yakunlari bo‘yicha O‘zbekiston Respublikasi adliya vaziri (alohida hollarda — vazirning birinchi o‘rinbosari) loyihaga viza qo‘yadi.
Fikr-mulohazalar va takliflar mavjud bo‘lgan taqdirda loyihaga fikr-mulohazalar va takliflar bilan viza qo‘yiladi.",https://www.lex.uz/uz/docs/-5378966
58,Oilaviy tadbirkorlikni rivojlantirish dasturlari doirasida amalga oshiriladigan qo‘shimcha chora-tadbirlar to‘g‘risida,"So‘nggi yillarda oilaviy tadbirkorlikni rivojlantirish, aholi bandligini ta’minlash, yoshlar va xotin-qizlar tashabbuslarini keng miqyosda moliyaviy qo‘llab-quvvatlash borasida bir qator chora-tadbirlar amalga oshirilmoqda.
Oilaviy tadbirkorlikni rivojlantirish, yoshlar va xotin-qizlarni daromadli mehnat bilan band qilishga yo‘naltirilgan dasturlar (keyingi o‘rinlarda — Dasturlar) doirasida so‘nggi 3 yil davomida 600 mingdan ziyod aholi va tadbirkorlik subyektlariga 15 trillion so‘mdan ortiq miqdorda imtiyozli kreditlar ajratilgan.
2021-yilda aholining daromad topishga qaratilgan tadbirkorlik tashabbuslarini moliyaviy qo‘llab-quvvatlash, birinchi navbatda, mahallalarda ishsiz yoshlar va xotin-qizlarni daromadli mehnat bilan band qilish, ularning o‘z biznesini tashkil etishiga ko‘maklashish borasidagi tadbirlarni tizimli ravishda davom ettirish maqsadida:
1. Oilaviy tadbirkorlikni rivojlantirish, yoshlar va xotin-qizlarni daromadli mehnat bilan band qilishga yo‘naltirilgan:
2021-yilda Dasturlar doirasida loyihalarni moliyalashtirishning manbalar kesimidagi maqsadli parametrlari 1-ilovaga muvofiq;
2021-yilda Dasturlar doirasida loyihalarni kreditlashning hududlar kesimidagi maqsadli parametrlari 2-ilovaga muvofiq ma’qullansin.
Oldingi tahrirga qarang.
2. Iqtisodiyot va moliya vazirining, Markaziy bank raisining hamda kambag‘allikni qisqartirish va bandlik vazirining o‘rinbosarlari (keyingi o‘rinlarda — Dastur koordinatorlari):
(2-bandning birinchi xatboshisi O‘zbekiston Respublikasi Prezidentining 2023-yil 31-yanvardagi PQ-39-sonli qarori tahririda — Qonunchilik ma’lumotlari milliy bazasi, 31.01.2023-y., 07/23/39/0060-son)
haqiqiy ehtiyojdan hamda shakllantirilgan loyihalarning istiqboli va qo‘shimcha ish o‘rinlari yaratishga yo‘naltirilganligidan kelib chiqqan holda ajratilayotgan resurslarni Dasturlar, vakolatli banklar va hududlar kesimida tezkor qayta taqsimlash bo‘yicha vakolatli hisoblansin;
ajratilayotgan mablag‘lar doirasida “Obod qishloq” va “Obod mahalla” dasturiga kiritilgan qishloq va mahallalarda, ularning ixtisosligidan kelib chiqib, tadbirkorlik loyihalarini moliyalashtirishni nazarda tutsin.
3. Shunday tartib o‘rnatilsinki, unga muvofiq Dasturlar doirasida 2021-yil 1-apreldan boshlab:
aholi va tadbirkorlik subyektlarining kredit olish uchun arizalari Oilaviy tadbirkorlikni rivojlantirish dasturlari yagona elektron platformasi orqali qabul qilinadi;
kredit olishda talabgorlarga “Agrobank” ATB, AT Xalq banki va “Mikrokreditbank” ATBlar orasidan birini ixtiyoriy tanlab, barcha dasturlar doirasida imtiyozli kredit olish bo‘yicha murojaat etish imkoniyati yaratiladi;
Oldingi tahrirga qarang.
kredit oluvchi jismoniy shaxslarga tovarlar (xizmatlar) fiskal belgili kassa cheki asosida yetkazib berilgan (xizmatlar ko‘rsatilgan) va loyiha egasi undan qanoatlanish hosil qilganidan so‘ng kredit mablag‘lari mahsulot yetkazib beruvchi (xizmat ko‘rsatuvchi)ning hisobraqamiga o‘tkazib beriladi;
(3-bandning to‘rtinchi xatboshisi O‘zbekiston Respublikasi Prezidentining 2023-yil 31-yanvardagi PQ-39-sonli qarori tahririda — Qonunchilik ma’lumotlari milliy bazasi, 31.01.2023-y., 07/23/39/0060-son)
Oldingi tahrirga qarang.
fuqarolarga o‘zini o‘zi band qiladigan shaxslar uchun faoliyat (ishlar, xizmatlar) turlari ro‘yxatiga kiritilgan faoliyatni amalga oshirish (zarur xomashyo, ehtiyot qism hamda qurilish mollarini sotib olish) maqsadida 5 mln so‘mgacha miqdorida kredit mablag‘lari naqd pul ko‘rinishida beriladi;
(3-bandning beshinchi xatboshisi O‘zbekiston O‘zbekiston Respublikasi Prezidentining 2024-yil 16-avgustdagi PF-111-sonli Farmoni tahririda — Qonunchilik ma’lumotlari milliy bazasi, 16.08.2024-y., 06/24/111/0623-son)
Oldingi tahrirga qarang.
“Ayollar daftari”, “Yoshlar daftari” va “Temir daftar”ga kiritilgan fuqarolarga ajratilgan kreditlarning maqsadli ishlatilishini monitoring qilish mas’uliyati tijorat banklari bilan birga mos ravishda tuman (shahar) mahalla va oilani qo‘llab-quvvatlash bo‘limlari, tuman (shahar) yoshlar ishlari bo‘limlari hamda sektor rahbarlari, shuningdek, mahalla fuqarolar yig‘ini raislari zimmasiga yuklatiladi.
(3-bandning oltinchi xatboshisi O‘zbekiston Respublikasi Prezidentining 2023-yil 12-iyundagi PF-92-sonli Farmoni tahririda — Qonunchilik ma’lumotlari milliy bazasi, 13.06.2023-y., 06/23/92/0366-son)
4. Oilaviy tadbirkorlikni rivojlantirish loyihalarini moliyalashtirish uchun:
a) Moliya vazirligi:
1,3 trln so‘m miqdoridagi mablag‘ni vakolatli banklarning ustav kapitalini oshirishga, shu jumladan “Agrobank” ATBga — 700 mlrd so‘m, “Mikrokreditbank” ATBga — 400 mlrd so‘m va AT Xalq bankiga — 200 mlrd so‘m yo‘naltirsin;
ikki oy muddatda O‘zbekiston Respublikasining “2021-yil uchun O‘zbekiston Respublikasining Davlat budjeti to‘g‘risida”gi Qonuniga yuqoridagi topshiriq ijrosini ta’minlash maqsadida tegishli o‘zgartirishlar kiritishni nazarda tutuvchi qonun loyihasini Vazirlar Mahkamasiga kiritsin;
b) Tiklanish va taraqqiyot jamg‘armasi 3 yillik imtiyozli davr bilan 7 yil muddatga:
Oldingi tahrirga qarang.
vakolatli banklarga Dastur koordinatorlarining taqsimotiga muvofiq 1,5 trln so‘mlik kredit resurslari ajratilishini;
(4-band “b” kichik bandining ikkinchi xatboshisi O‘zbekiston Respublikasi Prezidentining 2021-yil 21-apreldagi PQ-5084-son qarori tahririda — Qonun hujjatlari ma’lumotlari milliy bazasi, 21.04.2021-y., 07/21/5084/0355-son)
Oldingi tahrirga qarang.
AT “Aloqabank”ka asalarichilikni rivojlantirish uchun 5 mln AQSh dollari ekvivalentida va “Turonbank” ATBga (ajratilgan mablag‘lar hisobidan “Turonbank” ATB ustav kapitalini oshirish orqali) tadbirkorlik subyektlarining 10 sotixdan kam bo‘lmagan maydonlarda limonchilikni tashkil etish loyihalarini moliyalashtirish uchun 8 mln AQSh dollari ekvivalentidagi mablag‘lar ajratilishini ta’minlasin.
(4-bandining “b” kichik bandi uchinchi xatboshisi O‘zbekiston Respublikasi Prezidentining 2021-yil 3-avgustdagi PQ-5207-sonli qarori tahririda — Qonunchilik ma’lumotlari milliy bazasi, 04.08.2021-y., 07/21/5207/0750-son)
Oldingi tahrirga qarang.
5. Moliya vazirligi mazkur qarorning 4-bandi asosida Tiklanish va taraqqiyot jamg‘armasi tomonidan ajratiladigan 1,5 trln so‘m kredit resurslarining tijorat banklari tomonidan qaytarilmagan qismida O‘zbekiston Respublikasi respublika budjeti hisobidan 2026-yilda qoplanishini ta’minlasin.
Bunda, Tiklanish va taraqqiyot jamg‘armasiga qoplangan mablag‘lar miqdoridagi vakolatli banklarning majburiyatlari Moliya vazirligi foydasiga qayta rasmiylashtiriladi.
(5-band O‘zbekiston Respublikasi Prezidentining 2021-yil 2-noyabrdagi PQ-5272-sonli qarori tahririda — Qonunchilik ma’lumotlari milliy bazasi, 02.11.2021-y., 07/21/5272/1010-son)
Oldingi tahrirga qarang.
6. Belgilab qo‘yilsinki, mazkur qarorga muvofiq:
tijorat banklari tomonidan ajratiladigan kreditlar bo‘yicha foiz stavkalari, istisno tariqasida, 2022-yil 1-yanvarga qadar Markaziy bankning asosiy stavkasi doirasida, 2022-yil 1-yanvardan boshlab yillik 14 foiz stavkada belgilanadi;
tijorat banklariga kredit resurslari Markaziy bankning asosiy stavkasidan 4 foiz past darajada, 2022-yil 1-yanvardan boshlab yillik 10 foiz stavkada ajratiladi.
(6-band O‘zbekiston Respublikasi Prezidentining 2021-yil 20-dekabrdagi PQ-55-sonli qarori tahririda — Qonun hujjatlari ma’lumotlari milliy bazasi, 21.12.2021-y., 07/21/55/1173-son)
7. Qoraqalpog‘iston Respublikasi Vazirlar Kengashi, Toshkent shahar va viloyatlar hokimliklari hamda sektor rahbarlari Dasturlar bo‘yicha kreditlarning belgilangan muddatlarda qaytarilishining ta’minlanishida vakolatli banklarga har tomonlama amaliy yordam ko‘rsatib borsin.
8. O‘zbekiston Respublikasi Prezidentining ayrim qarorlariga 3-ilovaga muvofiq o‘zgartirishlar va qo‘shimcha kiritilsin.
9. Ushbu qarorning ijrosini nazorat qilish O‘zbekiston Respublikasi Bosh vazirining o‘rinbosari J.A. Qo‘chqorov zimmasiga yuklansin.",https://www.lex.uz/uz/docs/-5345627
59,"Aholi va tadbirkorlik subyektlariga davlat xizmatlaridan foydalanishda yanada qulay sharoitlar yaratish, bu borada byurokratik to‘siqlarni qisqartirish bo‘yicha qo‘shimcha chora-tadbirlar to‘g‘risida","So‘nggi yillarda aholiga davlat xizmatlari ko‘rsatish tizimi isloh qilinib, ishbilarmonlik muhitini tubdan yaxshilash, ortiqcha byurokratik to‘siqlarni bartaraf etish borasida izchil chora-tadbirlar amalga oshirilmoqda.
Jumladan, ayrim turdagi litsenziya va ruxsatnomalar bekor qilindi, ma’muriy tartib-taomillardan o‘tish muddatlari sezilarli ravishda qisqartirildi, fuqarolarning o‘zini o‘zi boshqarish organlari tomonidan beriladigan bir qator ma’lumotnomalar bekor qilindi.
Shu bilan birga, davlat organlari, mahalliy ijro etuvchi hokimiyat organlari va boshqa davlat tashkilotlarida eskirgan byurokratik tartibotlar, shu jumladan elektron tizim orqali olish imkoniyati mavjud bo‘lgan ma’lumotlarni qog‘oz ko‘rinishida so‘rab olish, ish faoliyatini tashkil etish uchun muhim bo‘lmagan hujjatlarni talab qilish natijasida aholi va tadbirkorlik subyektlarini ovora qilish amaliyoti saqlanib qolmoqda.
2017 — 2021-yillarda O‘zbekiston Respublikasini rivojlantirishning beshta ustuvor yo‘nalishi bo‘yicha Harakatlar strategiyasini “Yoshlarni qo‘llab-quvvatlash va aholi salomatligini mustahkamlash yili”da amalga oshirishga oid davlat dasturida belgilangan vazifalar ijrosini ta’minlash va davlat xizmatlarini ko‘rsatishda byurokratizm, sansalorlik va boshqa ma’muriy to‘siqlarni bartaraf etish, eskirgan, zamon talablariga mos kelmaydigan tartib-taomillarni tubdan qisqartirish maqsadida:
1. 2021-yil 1-iyundan boshlab shunday tartib o‘rnatilsinki, unga muvofiq:
fuqarolarning doimiy (vaqtincha) ro‘yxatdan o‘tgan joyidan qat’i nazar fuqarolik holati dalolatnomalarini qayd etish, nikohlanuvchi shaxslarni tibbiy ko‘rikdan o‘tkazish va xorijga chiqish biometrik pasportini rasmiylashtirish eksterritorial tamoyil asosida amalga oshiriladi;
notarial harakatlarni amalga oshirishda fuqarolik holati dalolatnoma yozuvlari bilan bog‘liq barcha ma’lumotlar notarial idoralar tomonidan mustaqil ravishda, fuqarolardan ortiqcha ma’lumot talab qilmasdan, “FHDYning yagona elektron arxivi” axborot tizimi orqali olinadi;
tadbirkorlik subyekti bo‘lgan yuridik shaxslarga davlat xizmatlaridan foydalanish uchun belgilangan yig‘im va davlat boji to‘lovlarini to‘lashda ularning vakili tomonidan naqd pul shaklida to‘lovni amalga oshirishga ruxsat beriladi;
xorijiy tijorat tashkilotlarining O‘zbekiston Respublikasi hududidagi vakolatxona xodimini akkreditatsiya qilishda unda odamning immunitet tanqisligi virusi kasalligi yo‘qligi to‘g‘risidagi sertifikatni talab qilish amaliyoti bekor qilinadi;
Oldingi tahrirga qarang.
davlat xizmatlari markazlari orqali xizmatlardan foydalanishda jismoniy va yuridik shaxslar tomonidan ortiqcha to‘langan to‘lovlar, shuningdek, davlat xizmatini tezlashtirilgan tartibda ko‘rsatish uchun qo‘shimcha to‘langan yig‘imlar summasi (tezlashtirilgan tartibda ko‘rsatilmagan taqdirda) soddalashtirilgan tartibda Adliya vazirligining (keyingi o‘rinlarda — Vazirlik) Davlat xizmatlarini rivojlantirish jamg‘armasi mablag‘lari hisobidan bir ish kuni ichida qaytariladi. Bunda qaytarib berilgan mablag‘lar Vazirlik tomonidan tegishli davlat organlari va tashkilotlaridan regress tartibida undirib olinadi.
(1-bandning oltinchi xatboshisi O‘zbekiston Respublikasi Prezidentining 2022-yil 20-apreldagi PF-113-sonli Farmoni tahririda — Qonunchilik ma’lumotlari milliy bazasi, 21.04.2022-y., 06/22/113/0330-son)
davlat xizmatini ko‘rsatish natijasida beriladigan hujjatlar QR-kod (matrik shtrixli kod) qo‘yish orqali berilganda ularning dublikatlarini berish tartibi bekor qilinadi. Bunda, ushbu hujjatlar elektron shaklda Yagona interaktiv davlat xizmatlari portali orqali cheklanmagan miqdorda bepul olinadi.
2. Quyidagilar:
Ayrim turdagi ma’lumotlar va elektron ko‘rinishdagi hujjatlarni “Elektron hukumat” tizimi idoralararo integratsiyalashuv platformasidan foydalangan holda berish uchun mas’ul bo‘lgan davlat organlari va tashkilotlari ro‘yxati 1-ilovaga muvofiq;
2021-yil 1-maydan fuqarolar va tadbirkorlik subyektlarining xohishiga ko‘ra ko‘rsatilgan davlat xizmatining natijasi pochta aloqasi orqali yetkaziladigan davlat xizmatlari ro‘yxati 2-ilovaga muvofiq;
Ayrim turdagi davlat xizmatlarini ko‘rsatish tartib-taomillarini soddalashtirish va optimallashtirish bo‘yicha “Yo‘l xaritasi” 3-ilovaga muvofiq tasdiqlansin.
3. Bosh vazir maslahatchisi O.M. Umarov mazkur Farmonga 1-ilovada ko‘rsatilgan vazirlik va idoralar bilan birgalikda 2021-yil 1-mayga qadar axborot xavfsizligi talablariga rioya etgan holda ularning idoraviy axborot tizimlari, resurslari va ma’lumotlar bazalarida mavjud va davlat xizmatlarini ko‘rsatish uchun zarur bo‘lgan axborot va ma’lumotlarning “Elektron hukumat” tizimi idoralararo integratsiyalashuv platformasiga integratsiya qilinishini ta’minlasin.
Bosh vazir maslahatchisi O.M. Umarov hamda vazirlik va idoralar rahbarlari zimmasiga elektron ma’lumot bazalarini o‘z vaqtida va sifatli shakllantirish, ma’lumotlarni raqamlashtirish, ma’lumotlar hamda elektron ko‘rinishdagi hujjatlarni muddatida berish yuzasidan shaxsiy javobgarlik yuklansin.
4. Belgilansinki, 2021-yil 1-iyundan boshlab davlat organlari, xo‘jalik birlashmalari, mahalliy ijro etuvchi hokimiyat organlari, davlat tashkilotlari va muassasalari tomonidan aholidan, shu jumladan tadbirkorlik subyektlaridan:
a) quyidagi faktlarni tasdiqlovchi hujjatlarni:
ruhiy kasalliklar bo‘yicha dispanser hisobida turishi yoki turmasligi;
narkologiya bo‘yicha dispanser hisobida turishi yoki turmasligi;
sudlanganlik;
manzil-ma’lumot axboroti;
fuqaroning nomida shaxsiy uy-joy mavjud yoki mavjud emasligi;
turar joyning maydoni;
soliq qarzi mavjud yoki mavjud emasligi;
soliq to‘lovchi jismoniy shaxslarning davlat soliq xizmati organlarida hisobga qo‘yilganligi;
pensiya va nafaqa miqdori;
pensiya va nafaqa oluvchilar ro‘yxatida mavjud yoki mavjud emasligi;
nikoh qayd etilganligi, nikohda turmasligi yoki nikohdan ajralganligi;
b) quyidagi hujjatlarni:
shaxsni tasdiqlovchi hujjatning nusxasi;
shaxsning belgilangan shakldagi fotosurati;
tibbiy-ijtimoiy ekspert komissiyalarining ma’lumotnomalari;
mehnat daftarchalari va ularning nusxalari (fuqarolarga pensiya tayinlash jarayonida ushbu hujjatni “Yagona milliy mehnat tizimi” idoralararo dasturiy-apparat kompleksi orqali olish imkoniyati mavjud bo‘lmagan hollarda so‘rash bundan mustasno);
ish haqi va ish stajini, oliy va o‘rta maxsus ta’lim muassasasida o‘qiganlikni tasdiqlovchi arxiv ma’lumotnomalari (fuqarolarga pensiya tayinlash jarayonida ushbu hujjatni “Yagona milliy mehnat tizimi” idoralararo dasturiy-apparat kompleksi orqali olish imkoniyati mavjud bo‘lmagan hollarda so‘rash bundan mustasno);
kadastr hujjatlari va ularning nusxalarini talab qilish bekor qilinadi.
Bunda, davlat organlari va tashkilotlari jismoniy shaxslarga davlat xizmatlarini ko‘rsatishda, ishga qabul qilish jarayonida va boshqa ma’muriy tartib-taomillarni amalga oshirishda mazkur bandda nazarda tutilgan hujjat va ma’lumotlarni ushbu Farmonga 1-ilovada belgilangan mas’ul davlat organlari va tashkilotlaridan mustaqil ravishda, shu jumladan “Elektron hukumat” tizimi idoralararo integratsiyalashuv platformasi orqali so‘rab oladi.
Ushbu bandda ko‘rsatilgan hujjat yoki ma’lumotlarning davlat organlari va tashkilotlari tomonidan aholidan talab qilinishi davlat xizmatlari ko‘rsatish sohasidagi qonunchilik hujjatlari talablarini buzish deb hisoblansin.
5. Adliya vazirligi, Ichki ishlar vazirligi, Axborot texnologiyalari va kommunikatsiyalarini rivojlantirish vazirligi, Moliya vazirligi va Davlat soliq qo‘mitasining quyidagi takliflariga rozilik berilsin:
2021-yil 1-maydan boshlab xorijga chiqish biometrik pasportini rasmiylashtirish uchun ariza-anketani va davlat boji to‘lovini elektron tarzda Yagona interaktiv davlat xizmatlari portali orqali qabul qilish imkonini yaratish;
2021-yil 1-iyundan boshlab 16 yoshga to‘lgan shaxslarga identifikatsiya ID-kartalari berish ularni davlat soliq xizmati organlarida soliq to‘lovchi sifatida hisobga qo‘yish hamda fuqaroni jamg‘arib boriladigan pensiya tizimida hisobga qo‘yish bilan bir vaqtning o‘zida amalga oshirish tizimini joriy etish;
2021-yil 1-iyuldan boshlab soliq organlarida soliq to‘lovchilarning hisobini yuritish jismoniy shaxsning shaxsiy identifikatsiya raqamidan foydalangan holda amalga oshirishga o‘tish. Bunda, soliq to‘lovchining identifikatsiya raqamini berish va fuqaroni jamg‘arib boriladigan pensiya tizimida hisobga qo‘yish bo‘yicha davlat xizmatlarini ko‘rsatish bekor qilinadi.
Belgilab qo‘yilsinki:
jismoniy shaxsning shaxsiy identifikatsiya raqami barcha davlat, bank, ijtimoiy va boshqa xizmatlarni ko‘rsatishda fuqaroning shaxsini tasdiqlovchi yagona identifikator hisoblanadi;
davlat organlari va tashkilotlari tomonidan jismoniy shaxslarni identifikatsiya qiladigan alohida raqamlarni yuritish taqiqlanadi.
6. Davlat soliq qo‘mitasi Davlat personallashtirish markazi va Ichki ishlar vazirligi bilan birgalikda 2021-yil 1-iyulga qadar:
O‘zbekiston Respublikasi fuqarolarining hamda O‘zbekiston Respublikasida yashash guvohnomasiga ega bo‘lgan chet el fuqarolari va fuqaroligi bo‘lmagan shaxslarning mavjud soliq to‘lovchining identifikatsiya raqamini ularning jismoniy shaxsning shaxsiy identifikatsiya raqami bilan o‘zaro bog‘lash ishlarini yakunlasin;
soliq to‘lovchining identifikatsiya raqami mavjud bo‘lmagan O‘zbekiston Respublikasi fuqarolarining hamda O‘zbekiston Respublikasida yashash guvohnomasiga ega bo‘lgan chet el fuqarolari va fuqaroligi bo‘lmagan shaxslar jismoniy shaxsning shaxsiy identifikatsiya raqami orqali soliq to‘lovchi sifatida hisobga qo‘yilishini ta’minlasin.
7. Belgilab qo‘yilsinki, 2021-yil 1-iyundan boshlab:
Oldingi tahrirga qarang.
Davlat xizmatlari markazlari yuridik shaxslarni (nodavlat notijorat tashkilotlari, banklar va kredit byurolaridan tashqari) davlat ro‘yxatidan o‘tkazish bo‘yicha yagona vakolatli organ hisoblanadi;
(7-bandning ikkinchi xatboshisi O‘zbekiston Respublikasi Prezidentining 2022-yil 20-apreldagi PF-113-sonli Farmoni tahririda — Qonunchilik ma’lumotlari milliy bazasi, 21.04.2022-y., 06/22/113/0330-son)
davlat organlari va tashkilotlari, yuridik shaxslar birlashmalari, bog‘dorchilik-uzumchilik shirkatlari, matlubot, ishlab chiqarish va qishloq xo‘jaligi kooperativlari hamda advokatlik tuzilmalarini davlat ro‘yxatidan o‘tkazish davlat xizmatlari markazlari tomonidan amalga oshiriladi.
8. Ichki ishlar vazirligi, Mudofaa vazirligi, Tashqi ishlar vazirligi, Sog‘liqni saqlash vazirligi, Bandlik va mehnat munosabatlari vazirligi, Davlat soliq qo‘mitasi, Davlat personallashtirish markazi va Moliya vazirligi huzuridagi budjetdan tashqari Pensiya jamg‘armasi 2021-yil 1-mayga qadar o‘zlarining axborot tizimlarini “FHDYning yagona elektron arxivi” axborot tizimiga integratsiya qilishni ta’minlasin. Bunda, jismoniy shaxsning o‘limi qayd qilingan kundan boshlab 10 kun ichida:
Ichki ishlar vazirligi — vafot etgan shaxsning fuqarolik pasporti yoki ID-kartasi, shuningdek, O‘zbekiston Respublikasi hududida doimiy yashovchi chet el fuqarolari va fuqaroligi bo‘lmagan shaxslarning yashash guvohnomalari, fuqaroligi bo‘lmagan shaxslarning harakatlanish hujjatlari, haydovchilik guvohnomalari hisobdan chiqarilishini, agar fuqaro qidiruvda bo‘lsa, qidiruv va jinoyat-protsessual ishlariga (hujjatlariga) tegishli ma’lumotlar kiritilishini;
Mudofaa vazirligi — vafot etgan shaxs harbiy ro‘yxatdan chiqarilishini;
Tashqi ishlar vazirligi — vafot etgan chet el fuqarolari va chet elda doimiy yashovchi fuqaroligi bo‘lmagan shaxslar bo‘yicha tegishli xorijiy davlatga yoki uning O‘zbekistondagi vakolatxonasiga xabar berilishini;
Sog‘liqni saqlash vazirligi — vafot etgan shaxs nogironligi bo‘lgan shaxslar ro‘yxatidan chiqarilishini;
Bandlik va mehnat munosabatlari vazirligi — vafot etgan shaxs “Yagona milliy mehnat tizimi” idoralararo dasturiy-apparat kompleksi hisobidan chiqarilishini;
Davlat soliq qo‘mitasi — soliq qarzi mavjud bo‘lmagan vafot etgan shaxs soliq to‘lovchi sifatida ro‘yxatdan chiqarilishini;
Oldingi tahrirga qarang.
budjetdan tashqari Pensiya jamg‘armasi — vafot etgan shaxsga ilgari tayinlangan pensiya va pensiya bilan birgalikda to‘lanadigan boshqa to‘lovlarning to‘lovi to‘xtatilishini;
(8-bandning sakkizinchi xatboshisi O‘zbekiston Respublikasi Prezidentining 2024-yil 14-noyabrdagi PF-185-sonli Farmoni tahririda — Qonunchilik ma’lumotlari milliy bazasi, 21.11.2024-y., 06/24/185/0944-son)
Oldingi tahrirga qarang.
O‘zbekiston Respublikasi Prezidenti huzuridagi Ijtimoiy himoya milliy agentligi — vafot etgan shaxsga ilgari tayinlangan nafaqalarning to‘lovi to‘xtatilishini;
(8-band O‘zbekiston Respublikasi Prezidentining 2024-yil 14-noyabrdagi PF-185-sonli Farmoniga asosan to‘qqizinchi xatboshi bilan to‘ldirilgan — Qonunchilik ma’lumotlari milliy bazasi, 21.11.2024-y., 06/24/185/0944-son)
Oldingi tahrirga qarang.
Adliya vazirligi — vafot etgan yakka tartibdagi tadbirkorning Tadbirkorlik subyektlarining Yagona davlat reyestrida faoliyati tugatilgan maqomiga o‘tkazilishini ta’minlasin.
(8-bandning to‘qqizinchi xatboshisi O‘zbekiston Respublikasi Prezidentining 2022-yil 20-apreldagi PF-113-sonli Farmoni tahririda — Qonunchilik ma’lumotlari milliy bazasi, 21.04.2022-y., 06/22/113/0330-son)
2021-yil 1-maydan boshlab FHDY organlarining ushbu bandda belgilangan organlarga jismoniy shaxsning o‘limi qayd qilinganligi haqidagi ma’lumotni taqdim etish majburiyati bekor qilinsin.
9. 2021-yil 1-iyundan boshlab:
fuqarolik holati dalolatnomalarini yozish organlari tomonidan davlat statistika organlariga dalolatnoma yozuvlarining nusxalarini yuborish va hisobotlarni topshirish amaliyoti bekor qilinsin. Bunda, davlat statistika organlari “FHDYning yagona elektron arxivi” axborot tizimiga o‘zlarining elektron tizimlarini integratsiya qilgan holda ushbu ma’lumotlarni real vaqt rejimida oladi va statistik hisobotlarni shakllantiradi;
Oldingi tahrirga qarang.
huquqni muhofaza qiluvchi organlar, Raqobatni rivojlantirish va iste’molchilar huquqlarini himoya qilish qo‘mitasi va Davlat aktivlarini boshqarish agentligi tomonidan tadbirkorlik subyektlari to‘g‘risidagi ma’lumotlarni Adliya vazirligi va davlat xizmatlari markazlaridan so‘rash to‘xtatilsin. Bunda, mazkur tashkilotlar tadbirkorlik subyektlari to‘g‘risidagi ma’lumotlarni Tadbirkorlik subyektlarini davlat ro‘yxatidan o‘tkazish va hisobga qo‘yishning avtomatlashtirilgan tizimidan mustaqil ravishda oladi.
(9-bandning uchinchi xatboshisi O‘zbekiston Respublikasi Prezidentining 2023-yil 6-iyuldagi PF-108-sonli Farmoni tahririda — Qonunchilik ma’lumotlari milliy bazasi, 07.07.2023-y., 06/23/108/0460-son)
10. Axborot texnologiyalari va kommunikatsiyalarini rivojlantirish vazirligi:
mazkur Farmonga 1-ilovada nazarda tutilgan davlat organlari va tashkilotlari bilan birgalikda ikki oy muddatda ularning “Elektron hukumat” tizimi idoralararo integratsiyalashuv platformasiga ulanishini hamda barcha davlat organlari va tashkilotlariga mazkur tizimdan foydalanish imkoni yaratilishini ta’minlasin;
uch oy muddatda Yagona interaktiv davlat xizmatlari portali orqali davlat xizmatlaridan foydalanishda ariza-so‘rovnomalarni elektron raqamli imzo bilan tasdiqlash talabini bekor qilish hamda identifikatsiya qilishning zamonaviy vositalarini joriy qilish orqali foydalanuvchilarga tizimga kirish va undan foydalanish uchun qulay imkoniyatlarni yaratish bo‘yicha Vazirlar Mahkamasiga takliflar kiritsin.
11. Adliya vazirligi:
Moliya vazirligi bilan birgalikda ikki oy muddatda fuqarolar tomonidan ortiqcha to‘langan to‘lovlar, vakolatli idoralar tomonidan o‘z vaqtida ko‘rib chiqilmagan hamda rad etilgan murojaatlar bo‘yicha, shuningdek, tezlashtirilgan tartibda davlat xizmati ko‘rsatilmaganligi uchun qo‘shimcha undirilgan yig‘imlar summasini soddalashtirilgan tartibda qaytarish tartibini Vazirlar Mahkamasiga kiritsin;
manfaatdor vazirlik va idoralar bilan birgalikda uch oy muddatda qonunchilik hujjatlariga mazkur Farmondan kelib chiqadigan o‘zgartirish va qo‘shimchalar to‘g‘risida Vazirlar Mahkamasiga takliflar kiritsin;
ayrim turdagi davlat xizmatlarini ko‘rsatish tartib-taomillarini soddalashtirish va optimallashtirish bo‘yicha “Yo‘l xaritasi”ning ijrosi bo‘yicha barcha zarur choralar ko‘rilishini, mazkur Farmonning o‘z vaqtida ijro etilishida mas’ul tashkilotlarga har tomonlama uslubiy va amaliy yordam ko‘rsatilishini ta’minlasin, shuningdek, har chorakda O‘zbekiston Respublikasi Prezidenti Administratsiyasiga uning amalga oshirilishi jarayoni to‘g‘risida batafsil ma’lumot taqdim etsin.
12. Axborot va ommaviy kommunikatsiyalar agentligi O‘zbekiston Milliy axborot agentligi va O‘zbekiston Milliy teleradiokompaniyasi bilan birgalikda mazkur Farmonning mazmun-mohiyati ommaviy axborot vositalarida keng yoritilishini ta’minlasin.
Oldingi tahrirga qarang.
13. Mazkur Farmon ijrosini samarali tashkil etishga mas’ul va shaxsiy javobgar etib Bosh vazir maslahatchisi O.M. Umarov hamda adliya vaziri R.K. Davletov belgilansin.
(13-bandning birinchi xatboshisi O‘zbekiston Respublikasi Prezidentining 2022-yil 20-apreldagi PF-113-sonli Farmoni tahririda — Qonunchilik ma’lumotlari milliy bazasi, 21.04.2022-y., 06/22/113/0330-son)
Mazkur Farmon ijrosini muhokama qilib borish, ijro uchun mas’ul idoralar faoliyatini muvofiqlashtirish va nazorat qilish O‘zbekiston Respublikasi Prezidenti Administratsiyasi rahbari Z.Sh. Nizomiddinov zimmasiga yuklansin.
Amalga oshirilayotgan chora-tadbirlar natijadorligi yuzasidan 2021-yil 1-iyul va 2022-yil 1-yanvargacha O‘zbekiston Respublikasi Prezidentiga axborot berilsin.",https://www.lex.uz/uz/docs/-5339616
60,2021-yil 1-maydan fuqarolar va tadbirkorlik subyektlarining xohishiga ko‘ra ko‘rsatilgan davlat xizmatining natijasi pochta aloqasi orqali yetkaziladigan davlat xizmatlari,"1. Sudlardan chiqadigan rasmiy hujjatlarga apostil qo‘yish.
2. Ta’lim va fan sohasi tashkilotlaridan chiqadigan rasmiy hujjatlarga apostil qo‘yish.
3. Ta’lim olganlik to‘g‘risidagi hujjat dublikatini taqdim etish.
4. Xorijiy davlatlarda umumiy o‘rta va o‘rta, oliy ta’lim olganlik to‘g‘risida hujjatlarni tan olish va nostrifikatsiyalash.
5. Xorijiy davlatlarda ilmiy daraja olganlik to‘g‘risidagi hujjatlarni tan olish va nostrifikatsiyalash.
6. O‘zgalarning parvarishiga muhtoj bo‘lgan keksalar va nogironligi bo‘lgan shaxslarga sanatoriylarda imtiyozli davolanishi uchun yo‘llanmalar berish.
7. Haydovchilik guvohnomasini berish, almashtirish va yo‘qolganlari o‘rniga yangisini berish.
8. Odamning immunitet tanqisligi virusi mavjud emasligi to‘g‘risida sertifikat berish.
9. Avtomototransport vositalari va tirkamalarga (yarim tirkamalarga) ro‘yxatdan o‘tkazish davlat raqami belgilarini berish va qayd etish guvohnomasini berish.
10. Avtomototransport vositalari va tirkamalarga (yarim tirkamalarga) tranzit ro‘yxatdan o‘tkazish davlat raqami belgisini berish.
11. Bolalarni davlat maktabgacha ta’lim tashkilotlariga qabul qilish uchun yo‘llanma berish.
12. Qurilish loyihalarini ekspertizadan o‘tkazadigan shaxslarni akkreditatsiya qilish.
13. Mulk huquqini tasdiqlovchi davlat orderi berish.
14. Ko‘chmas mulkka bo‘lgan huquqlarni davlat ro‘yxatidan o‘tkazish va reyestrdan ko‘chirma berish.
15. Ipoteka hamda binolar va inshootlarga bo‘lgan ashyoviy huquqlar ipotekasi to‘g‘risidagi shartnomalarni davlat ro‘yxatidan o‘tkazish.
16. Kadastr ishini tayyorlash va ko‘chmas mulk obyektlariga kadastr pasportini rasmiylashtirish.
17. O‘zganing yer uchastkasidan cheklangan tarzda foydalanish huquqi (servitut) to‘g‘risidagi kelishuvni davlat ro‘yxatidan o‘tkazish va reyestrdan ko‘chirma berish.
18. Ixtiroga patent berish.
19. Foydali modelga patent berish.
20. Sanoat namunasiga patent berish.
21. Seleksiya yutug‘iga patent berish.
22. Integral mikrosxemalar topologiyalarini ro‘yxatdan o‘tkazilganligi to‘g‘risida guvohnoma berish.
23. Tovar kelib chiqqan joy nomidan foydalanish huquqi to‘g‘risida guvohnoma berish.
24. Tovar belgisi va xizmat ko‘rsatish belgisiga doir guvohnoma berish.
25. Muhtoj shaxslarga protez-ortopediya buyumlari, reabilitatsiya texnik vositalari va kreslo-aravachalar yetkazib berish.
26. Keksa va nogironligi bo‘lgan shaxsni yolg‘iz yashaydigan yoki yolg‘iz keksa va nogironligi bo‘lgan shaxs deb e’tirof etish.
27. Fuqarolik holatini qayd etish hujjatlarini berish.
28. Imtiyozli toifaga kiruvchi bemorlarga order berish.",https://www.lex.uz/uz/docs/-5339616